༄༅། །ཕར་ཕྱིན་སྐབས་གཉིས་པ་ནས་བརྒྱད་པའི་བར་
གྱི་མཐའ་དཔྱོད་དང་འགོག་སྙོམས་མཐའ་
དཔྱོད་བཅས་བཞུགས་སོ། །
སྨད་ཆ།
རྗེ་བཙུན་ཆོས་ཀྱི་རྒྱལ་མཚན།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང༌།

༄༅། །ཕར་ཕྱིན་སྐབས་གཉིས་པ་ནས་བརྒྱད་པའི་བར་
གྱི་མཐའ་དཔྱོད་དང་འགོག་སྙོམས་མཐའ་
དཔྱོད་བཅས་བཞུགས་སོ། །
སྨད་ཆ།
རྗེ་བཙུན་ཆོས་ཀྱི་རྒྱལ་མཚན།
ཁྱད་ནོར།
གངས་ཅན་ཁྱད་ནོར་དཔེ་ཚོགས། པོད་ཕྲེང་ཞེ་ལྔ་པ།

གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང༌། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང༌། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང༌། སྒྲ་བསྒྱུར་སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
རིག་མཛོད་བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་

དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་
རྗེས་རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང༌། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས། །
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང༌། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང་། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཆོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང༌། མཁྱེན་དཔྱོད་མཁའ་ལྟར་ཡངས་ཤིང༌། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང༌། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་༢༠༠༩ལོའི་ཟླ་བ་༦པའི་ཚེས་༧ལ།

༈ སྐབས་གཉིས་པ།
༈ སྡེ་ཚན་དང་པོ་ལམ་ཤེས་ཀྱི་མཚམས་སྦྱོར་དང་མཚན་ཉིད་དབྱེ་བ་སོགས་ཀྱི་
སྐོར།
ཀ རྣམ་མཁྱེན་རྗེས་སུ་ལམ་ཤེས་འཆད་དགོས་པའི་རྒྱུ་མཚན།                                                                                                ༡
ཁ ལམ་ཤེས་ཀྱི་མཚན་ཉིད་མཁས་པའི་བཞེད་པ་ཁག་ལ་དོགས་པ་གཅོད་པ།                                                                                                ༡
ག རང་ལུགས་ལམ་ཤེས་ཀྱི་མཚན་ཉིད་དབྱེ་བ་ས་མཚམས་རྩོད་སྤོང་སོགས།                                                                                                 ༩
༈ སྡེ་ཚན་གཉིས་པ་ལམ་ཤེས་མཚོན་བྱེད་ཀྱི་ཆོས་བཅུ་གཅིག་ལས་དང་པོ་ལམ་
ཤེས་ཀྱི་ཡན་ལག་གི་སྐོར།
ཀ ལམ་ཤེས་ཡན་ལག་ལྔ་དང་ལམ་ཤེས་ཀྱི་ཡན་ལག་མཚན་ཉིད་འཇོག་ཚུལ་སྐོར་ལ་
དོགས་པ་གཅོད་པ།                                                                                                ༡༡
ཁ རང་ལུགས་ལམ་ཤེས་ཡན་ལག་གི་མཚན་ཉིད་དབྱེ་བ་ས་མཚམས་རྩོད་སྤོང་སོགས།                                                                                                 ༡༢
ག ལམ་ཤེས་སྐྱེས་བའི་རྟེན་གྱི་ཡུལ་སོ་སོར་ངེས་པའི་དོན་སོགས།                                                                                                 ༡༣
ང སེམས་ཅན་གྱི་རྒྱུད་ལ་སངས་རྒྱས་ཀྱི་རིགས་ཀྱིས་ཁྱབ་པའི་སྒྲུབ་བྱེད་དང་མཐར་ཐུག་
ཐེག་གཅིག་གི་སྒྲུབ་བྱེད་དེ་ལ་ལུང་གིས་མི་གནོད་པའི་ཚུལ་སོགས།                                                                                                 ༡༤
ཅ སེམས་ཅན་ཐམས་ཅད་སངས་རྒྱས་པའི་དུས་སྲིད་མིན་དང་སངས་རྒྱས་པའི་ཚེ་ལོངས་
སྐུའི་འཁོར་དུ་བྱང་འཕགས་ཡོད་མིན་སོགས་ཀྱི་སྐོར།                                                                                                 ༡༧
ཆ འཁོར་བར་ཕྱི་མཐའ་ཡོད་མིན་དང་ཉན་ཐོས་དགྲ་བཅོམ་ཐེག་ཆེན་ལམ་གང་ནས་
འཇུག་དཔྱད་པ་སོགས།                                                                                                 ༢༡
ཇ འཕགས་པ་ཕུང་གསུམ་པ་དང་དགྲ་བཅོམ་ཕུང་གསུམ་པ་ཡོད་མེད་སོགས་ལ་དོགས་པ་
གཅོད་པ།                                                                                                 ༣༢
ཉ རང་ལུགས་མཐར་ཐུག་ཐེག་གཅིག་སྒྲུབ་པ་སོགས།                                                                                               ༢༩

ཏ ལམ་ཤེས་ཀྱི་རང་བཞིན་དང་བྱང་སེམས་འཕགས་པས་ཆེད་དུ་གཉེར་ནས་མི་སྤོང་རྒྱུའི་
ཉོན་མོངས་ངོས་འཛིན་སོགས་ཀྱི་སྐོར།༈                                                                                              ༣༤
 གཉིས་པ་ཉན་ཐོས་ཀྱི་ལམ་ཤེས་པའི་ལམ་ཤེས་སོགས་ཀྱི་སྐོར།
ཀ བྱང་འཕགས་ཀྱིས་ཉན་ཐོས་ལམ་ཤེས་པའི་ལམ་ཤེས་སྒོམ་པའི་དགོས་པ་དང་། ཁ་ཅིག་
འདིའི་མཚན་ཉིད་འཇོག་ཚུལ་སྐོར་ལ་དོགས་པ་གཅོད་པ།                                                                                               ༣༩
ཁ འདིར་ལམ་ཤེས་གསུམ་ནང་ཕན་ཚུན་འགལ་མིན་དང་འཕྲོས་དོན་ཉན་བྱང་གི་རྟོགས་
རིགས་དང་དེ་དག་གི་བསྒོམ་བྱའི་གཙོ་བོར་འགལ་མི་བཅས་ལ་དོགས་པ་གཅོད་པ།                                                                                               ༤༢
ག རང་ལུགས་ཉན་ཐོས་ལམ་ཤེས་པའི་ལམ་ཤེས་ཀྱི་མཚན་ཉིད་དབྱེ་བ་ས་མཚམས་རྩོད་
སྤོང་སོགས།                                                                                               ༤༩
ང ཉན་ཐོས་ལམ་ཤེས་པའི་ལམ་ཤེས་ཀྱི་རྒྱུ་ངེས་འབྱེད་ཆ་མཐུན་གྱི་སྐོར།                                                                                               ༥༡
ཅ རང་རྒྱལ་དགྲ་བཅོམ་ཉན་ཐོས་ལས་ལམ་བགྲོད་ཚུལ་གྱི་སྒོ་ནས་ཁྱད་པར་དུ་འཕགས་
པའི་ཚུལ་སོགས། ༈ གསུམ་པ་རང་རྒྱལ་ལམ་ཤེས་པའི་ལམ་ཤེས་ཀྱི་སྐོར།
ཀ བྱང་འཕགས་ཀྱིས་རང་རྒྱལ་གྱི་ལམ་ཤེས་པར་བྱེད་ཚུལ་དང་བསེ་རུ་ལྟ་བུའི་རང་རྒྱལ་
གྱི་ཁྱད་ཆོས་གསུམ་སོགས།                                                                                               ༦༠
ཁ རང་ལུགས་རང་རྒྱལ་ལམ་ཤེས་པའི་ལམ་ཤེས་ཀྱི་མཚན་ཉིད་དབྱེ་བ་ས་མཚམས་རྩོད་
སྤོང་སོགས། ༈                                                                                              ༦༨
 བཞི་པ་སྐབས་འདིར་དངོས་སུ་བསྟན་པའི་མཐོང་ལམ་གྱི་སྐོར།
ཀ མཁས་པ་གཞན་གྱིས་འདོད་པའི་ཐེག་ཆེན་གྱི་མཐོང་ལམ་གསར་དུ་སྐྱེ་བའི་རྟེན་སོགས་
ལ་དཔྱད་པ།                                                                                               ༦༩
ཁ མཁས་པ་གཞན་གྱིས་འདོད་པའི་ཐེག་ཆེན་མཐོང་ལམ་གྱི་སེམས་རྟེན་ལ་དཔྱད་པ།                                                                                               ༧༡
ག མཁས་པ་གཞན་གྱིས་འདོད་པའི་ཐེག་ཆེན་མཐོང་ལམ་ངོ་བོ་ལ་དཔྱད་པ་སོགས།                                                                                              ༧༢
ང རང་ལུགས་ཐེག་ཆེན་མཐོང་ལམ་གྱི་ལུས་རྟེན་སེམས་རྟེན་མཚན་ཉིད་བཅས་ཀྱི་སྐོར།                                                                                              ༩༧

༈ ལྔ་པ་ཐེག་ཆེན་གྱི་སྒོམ་ལམ་བྱེད་པའི་སྐོར།
ཀ མཁས་པ་གཞན་གྱིས་ཐེག་ཆེན་སྒོམ་ལམ་བྱེད་པའི་མཚན་ཉིད་འཇོག་ཚུལ་སྐོར་ལ་
དོགས་པ་གཅོད་པ།ཁ རང་ལུགས་ཐེག་ཆེན་སྒོམ་ལམ་བྱེད་པའི་མཚན་ཉིད་རྩོད་སྤོང་སོགས།                                                                                               ༡༠༠
ག གང་གི་བྱེད་པ་འཇོག་པའི་ཐེག་ཆེན་སྒོམ་ལམ་དངོས་དང་། དེའི་སེམས་རྟེན་མཚན་
ཉིད་འཇོག་ཚུལ་བཅས་ལ་དོགས་པ་གཅོད་པ།                                                                                               ༡༠༢
ང་རང་ལུགས་ཐེག་ཆེན་སྒོམ་ལམ་གྱི་ལུས་རྟེན་སེམས་རྟེན་མཚན་ཉིད་དེ་ལ་རྩོད་སྤོང་
སོགས། ༈ དྲུག་པ་མོས་པ་སྒོམ་ལམ་གྱི་སྐོར།
ཀ མཁས་པ་གཞན་གྱིས་འདོད་པའི་མོས་པ་སྒོམ་ལམ་སྐོར་ལ་དོགས་པ་གཅོད་པ།                                                                                              ༡༡༣
ཁ རང་ལུགས་མོས་པ་སྒོམ་ལམ་གྱི་མཚན་ཉིད་དབྱེ་བ་ས་མཚམས་རྩོད་སྤོང་སོགས།                                                                                               ༡༡༤
༈ བདུན་པ་མོས་པ་སྒོམ་ལམ་ཕན་ཡོན་གྱི་སྐབས། །
ཀ མོས་པ་སྒོམ་ལམ་ཕན་ཡོན་གྱི་མཚན་ཉིད་དབྱེ་བ་ས་མཚམས་རྩོད་སྤོང་སོགས།                                                                                               ༡༡༧
༈ བརྒྱད་པ་བསྔོ་བ་སྒོམ་ལམ་གྱི་སྐབས།                                                                                              ༡༡༧
ཀ མཁས་པ་གཞན་གྱིས་འདོད་པའི་བསྔོ་བ་སྒོམ་ལམ་གྱི་མཚན་ཉིད་སྐོར་ལ་དཔྱད་པ།                                                                                              ༡༡༨
ཁ རང་ལུགས་བསྔོ་བསྒོམ་ལམ་གྱི་མཚན་ཉིད་དབྱེ་བ་ས་མཚམས་རྩོད་སྤོང་སོགས།                                                                                               ༡༡༨
༈ དགུ་པ་རྗེས་སུ་ཡི་རང་སྒོམ་ལམ་གྱི་སྐོར། །
ཀ མཁས་པ་གཞན་གྱིས་འདོད་པའི་རྗེས་སུ་ཡི་རང་མཚན་ཉིད་སྐོར་ལ་དཔྱད་པ།                                                                                               ༡༢༠
ཁ རང་ལུགས་རྗེས་སུ་ཡི་རང་སྒོམ་ལམ་གྱི་མཚན་ཉིད་དབྱེ་བ་ས་མཚམས་རྩོད་སྤོང་
སོགས།                                                                                               ༡༢༡
༈ བཅུ་པ་སྒྲུབ་པ་སྒོམ་ལམ་དང་བཅུ་གཉིས་པ་རྣམ་དག་སྒོམ་ལམ་ལྷན་ཅིག་
ཏུ་བཤད་པ།
ཀ མཁས་པ་གཞན་གྱིས་འདོད་པའི་སྒྲུབ་པ་སྒོམ་ལམ་དང་རྗེས་སུ་ཡི་རང་སྒོམ་ལམ་གྱི་

མཚན་ཉིད་སྐོར་ལ་དོགས་པ་གཅོད་པ།ཁ་པ་རང་ལུགས་སྒྲུབ་པ་སྒོམ་ལམ་དང་རྣམ་དག་སྒོམ་ལམ་གྱི་མཚན་ཉིད་དབྱེ་བ་ས་
མཚམས་རྩོད་སྤོང་སོགས།                                                                                               ༡༢༥
ག སྒྲུབ་པ་སྒོམ་ལམ་གྱི་ཁྱད་ཆོས་ལྔ།                                                                                               ༡༢༧
ང འབྲས་བུ་རྣམ་གྲོལ་ལམ་དྲི་མས་དག་པ་ན་དེའི་ཡུལ་གཟུགས་སོགས་དྲི་མས་དག་མིན་
སྐོར་ལ་དཔྱད་པ།                                                                                              ༡༢༧
ཅ རང་ལུགས་ཡུལ་ཅན་དྲི་མས་དག་པ་ན་དེའི་ཡུལ་དྲི་མས་དག་པའི་དོན་དང་དེ་ལ་རྩོད་
སྤོང་སོགས།                                                                                              ༡༣༡
ཆ ཉན་ཐོས་རང་རྒྱལ་བྱང་སེམས་གསུམ་གྱི་རྣམ་དག་དང་རྣམ་དག་ཤིན་ཏུ་བ་བཅས་ཀྱི་
ངོས་འཛིན་དང་དེ་དག་གི་མཚན་ཉིད་ལ་དཔྱད་པ་སོགས།                                                                                               ༡༣༣
ཇ རང་ལུགས་རྣམ་དག་བཞིའི་མཚན་ཉིད་དང་ས་མཚམས་དེ་ལ་རྩོད་སྤོང་སོགས།                                                                                               ༡༣༦
ཉ རྣམ་དག་ཙམ་དང་རྣམ་དག་ཤིན་ཏུ་བའི་ཁྱད་པ་ཐེག་ཆེན་སྒོམ་ལམ་བར་ཆད་མེད་
ལམ་དགུར་འབྱེད་ཚུལ་ལ་དཔྱད་པ་སོགས།                                                                                              ༡༣༨
༈ སྡེ་ཚན་གསུམ་པ་མཇུག་བྱང་།                                                                                              ༡༤༠
༈ སྐབས་གསུམ་པ། ་
༈ སྡེ་ཚན་དང་པོ་གཞི་ཤེས་ཀྱི་མཚམས་སྦྱོར་དང་མཚན་ཉིད་དབྱེ་བ་སོགས་ཀྱི་
སྐབས། 
ཀེ ལམ་ཤེས་རྗེས་སུ་གཞི་ཤེས་འཆད་དགོས་པའི་རྒྱུ་མཚན།                                                                                               ༡༤༡
ཁ་གཞི་ཤེས་ཀྱི་མཚན་ཉིད་མཁས་པའི་བཞེད་པ་མི་འདྲ་བ་ཁག་ལ་དོགས་པ་གཅོད་པ།                                                                                             ༡༤༡
ག འཕྲོས་དོན་ཉན་བྱང་འཕགས་པས་བདག་མེད་གཉིས་སྟོང་བསྒོམ་བྱའི་གཙོ་བོར་བྱེད་
མིན་སོགས་ཀྱི་སྐོར། ང ཁ་ཅིག་གཞི་ཤེས་དབྱེ་བ་འཇོག་ཚུལ་སོགས་ལ་དོགས་པ་གཅོད་པ།                                                                                               ༡༤༧
ཅ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ངོས་གཟུང་

སོགས་ལ་དོགས་པ་གཅོད་པ།                                                                                              ༡༤༨
ཆ རང་ལུགས་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ངོས་
གཟུང་བའི་སྒོ་ནས་བདག་མེད་གོམས་པ་ལྷུར་ལེན་ཚུལ་གྱིས་སྒོམ་པའི་དོན་བཤད་པ།                                                                                              ༡༤༩
ཇ རང་ལུགས་གཞི་ཤེས་ཀྱི་མཚན་ཉིད་དབྱེ་བ་ས་མཚམས་དེ་ལ་རྩོད་སྤོང་སོགས་ཀྱི་སྐོར།                                                                                              ༡༥ ༡
༈ སྡེ་ཚན་གཉིས་པ་གཞི་ཤེས་མཚོན་བྱེད་ཀྱི་ཆོས་དགུ་ལས་དང་པོ་ཤེས་པས་
སྲིད་ལ་མི་གནས་པའི་ལམ་ཤེས་དང་གཉིས་པ་སྙིང་རྗེས་ཞི་ལ་མི་གནས་པའི་
ལམ་ཤེས་ཀྱི་སྐོར། །
ཀ་ཀུན་རྫོབ་དང་དོན་དམ་ལ་ལྟོས་ཏེ་སྲིད་ཞིའི་མཐའ་ལ་གནས་མིན་སོགས་དང་དེ་
འགོག་བྱེད།                                                                                              ༡༥༡
ཁ མཁས་པ་ཁ་ཅིག་འདིར་བསྟན་ལམ་ཤེས་གཉིས་ཀྱི་མཚན་ཉིད་འཇོག་ཚུལ་ལ་དོགས་པ་
གཅོད་པ།                                                                                               ༡༥༥
ག ཁ་ཅིག་འདོད་པའི་ཀུན་རྫོབ་དོན་དམ་བྱང་སེམས་ལམ་ལ་ལྟོས་པའི་སྲིད་ཞིའི་མཐའ་
སོགས་ལ་དོགས་པ་གཅོད་པ།                                                                                               ༡༥༧
ང རང་ལུགས་འདིར་བསྟན་ལམ་ཤེས་གཉིས་ཀྱི་མཚན་ཉིད་དང་ཀུན་རྫོབ་དང་དོན་དམ་
ལ་ལྟོས་པའི་སྲིད་ཞིའི་མཐའ་ངོས་གཟུང་སོགས་ཀྱི་སྐོར།                                                                                               ༡༦༥
༈ གསུམ་པ་དང་བཞི་པ་འབྲས་ཡུམ་ལ་ཉེ་རིང་གི་གཞི་ཤེས་ཀྱི་སྐོར། །
ཀ རང་ལུགས་འབྲས་ཡུམ་ལ་ཉེ་རིང་གི་གཞི་ཤེས་གཏན་ལ་འབེབས་པ།                                                                                               ༡༦༨
ཁ འབྲས་ཡུམ་ལ་ཉེ་རིང་གཞི་ཤེས་གཉིས་ཀྱི་མཚན་ཉིད་མཁས་པའི་བཞེད་པ་ཁག་ལ་
དོགས་པ་གཅོད་པ།                                                                                               ༡༦༩
ག རང་ལུགས་འབྲས་ཡུམ་ལ་ཉེ་རིང་གི་གཞི་ཤེས་གཉིས་ཀྱི་མཚན་ཉིད་དང་རྩོད་སྤོང་
སོགས།                                                                                               ༡༧༡
༈ ལྔ་པ་མི་མཐུན་ཕྱོགས་ཀྱི་གཞི་ཤེས་ཀྱི་སྐོར།

ཀར ང་ལུགས་མི་མཐུན་ཕྱོགས་ཀྱི་གཞི་ཤེས་ཀྱི་མཚན་གཞི་དང་དེ་སྦྱོར་བའི་སྒོ་ནས་
གཏན་ལ་འབེབས་པ།                                                                                               ༡༧༢
ཁ མི་མཐུན་ཕྱོགས་དང་གཉེན་པོ་ཕྱོགས་ཀྱི་གཞི་ཤེས་གཉིས་ཀྱི་མཚན་ཉིད་མཁས་པའི་
བཞེད་པ་མི་འདྲ་ཁག་ལ་དོགས་པ་གཅོད་པ།                                                                                              ༡༧༢
 ག རང་ལུགས་མི་མཐུན་ཕྱོགས་དང་གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད་དང་རྩོད་
སྤོང་སོགས།                                                                                              ༡༧༤
༈ དྲུག་པ་གཉེན་པོ་ཕྱོགས་ཀྱི་གཞི་ཤེས་ཀྱི་སྐོར།
ཀ གཉེན་པོ་ཕྱོགས་ཀྱི་གཞི་ཤེས་དངོས།                                                                                               ༡༧༥
ཁ མཐའ་དཔྱད་པ།་༡༧༥
༈ བདུན་པ་གཞི་ཤེས་ཀྱི་སྦྱོར་བའི་མཚན་ཉིད་དབྱེ་བ་སོགས་ཀྱི་སྐོར།
ཀ འདིར་བསྟན་གཞི་ཤེས་ཀྱི་སྦྱོར་བའི་དབྱེ་བ།                                                                                               ༡༧༥
ཁ་འདིར་བསྟན་གཞི་ཤེས་སྦྱོར་བའི་མཚན་ཉིད་མཁས་པའི་བཞེད་པ་མི་འདྲ་ཁག་ལ་
དོགས་པ་གཅོད་པ།                                                                                               ༡༧༥
ག རང་ལུགས་འདིར་བསྟན་གཞི་ཤེས་སྦྱོར་བའི་མཚན་ཉིད་ས་མཚམས་དང་སྐབས་
འདིར་དངོས་སུ་བསྟན་པ་དང་བསྟན་བྱའི་གཙོ་བོར་གྱུར་པའི་གཞི་ཤེས་སྦྱོར་བ་སོགས།                                                                                              ༡༧༧
ང བདེན་འཛིན་ཡོན་ཏན་གྱི་རྟེན་དུ་མ་རྫོགས་པ་དང་བདག་མེད་རྟོགས་པའི་བློ་དེའི་
རྟེན་དུ་རྫོགས་པའི་དོན།                                                                                               ༡༧༨
ཅ མཚན་ཉིད་གསུམ་གྱི་སྐོར།                                                                                               ༡༧༩
༈ བརྒྱད་པ་གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བའི་མཉམ་
ཉིད་སྐོར།
ཀ གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བ་ངོས་གཟུང་བ།                                                                                               ༡༨༠
ཁ གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བའི་མཚན་ཉིད་མཁས་པའི་བཞེད་
པ་ཁག་ལ་དོགས་པ་གཅོད་པ།                                                                                              ༡༨༠

ག རང་ལུགས་གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བའི་མཉམ་ཉིད་ཀྱི་
མཚན་ཉིད་དབྱེ་བ་ས་མཚམས་རྩོད་སྤོང་སོགས།                                                                                               ༡༨ ༡
༈ དགུ་པ་སྡུག་བསྔལ་ལ་སོགས་བདེན་པ་ལ་ཞེས་སོགས་ཀྱི་སྐབས་ནས་དངོས་
སུ་བསྟན་པའི་མཐོང་ལམ་གྱི་སྐོར།
ཀ སྐབས་འདིར་དངོས་སུ་བསྟན་པའི་མཐོང་ལམ་གྱི་མཚན་གཞི།                                                                                               ༡༨ ༡
ཁ སྐབས་འདིར་དངོས་སུ་བསྟན་པའི་མཐོང་ལམ་གྱི་མཚན་ཉིད་མཁས་པའི་བཞེད་པ་
ཁག་ལ་དོགས་པ་གཅོད་པ།                                                                                              ༡༨༢
ག རང་ལུགས་སྐབས་འདིར་དངོས་སུ་བསྟན་པའི་མཐོང་ལམ་གྱི་མཚན་ཉིད།                                                                                               ༡༨༢
ང མཁས་པ་གཞན་གྱིས་ཉན་ཐོས་ལམ་ནི་ཞེས་སོགས་ཀྱི་གཞུང་འདིའི་དགོངས་པ་འགྲེལ་
ཚུལ་དང་དེ་མི་འཐད་པའི་ཚུལ།                                                                                               ༡༨ ༣
ཅ རང་ལུགས་གཞུང་དེའི་དགོངས་པ་འགྲེལ་ཚུལ་ཐད་རྩོད་པ་དང་དེའི་ལན།                                                                                              ༡༨༧
༈ སྡེ་ཚན་གསུམ་པ་མཇུག་བྱང་།                                                                                               ༡༨ ༨
༈ སྐབས་བཞི་པ།
༈ སྡེ་ཚན་དང་པོ་མཁྱེན་གསུམ་དང་སྦྱོར་བཞིའི་ཟློས་སྤོང་དང་རྣམ་རྫོགས་
སྦྱོར་བའི་མཚན་ཉིད་ལ་དཔྱད་པ་སོགས། །
ཀ མཁྱེན་གསུམ་དང་སྦྱོར་བཞིའི་ཟློས་སྤོང་དང་དགོས་པའི་སྐོར།                                                                                               ༡༨༩
ཁ གཞན་གྱིས་འདོད་བའི་རྣམ་རྫོགས་སྦྱོར་བའི་མཚན་ཉིད་ལ་དཔྱད་པ།                                                                                               ༡༩༠
ག མཁྱེན་གསུམ་བསྡུས་བསྒོམ་གྱི་དོན་རང་གཞན་འདོད་པ་བཅས།                                                                                               ༡༩ ༡
༈ སྡེ་ཚན་གཉིས་པ་རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་ལས་
དང་པོ་རྣམ་རྫོགས་སྦྱོར་བའི་སྒོམ་བྱའི་རྣམ་པའི་སྐོར།
ཀ ཤེས་རྣམ་དོན་རྣམ་ལ་དཔྱད་པ་སོགས།                                                                                               ༡༩ ༣
ཁ སེམས་པའི་རྒྱུད་ཀྱི་གཉེན་ཕྱོགས་ཤེས་རྣམ་ཀྱི་མཚན་ཉིད་དབྱེ་བ་རྩོད་སྤོང་སོགས།                                                                                              ༢་༠
ག གཞི་ཤེས་ཀྱི་ཤེས་རྣམ་གྱི་དབྱེ་བ་རྩོད་སྤོང་སོགས།                                                                                               ༢༠ ༡

ང སྒྲིབ་པ་གཉིས་ཀྱི་སྐོར།                                                                                               ༢༠༩
ཅ ལམ་ཤེས་ཀྱི་ཤེས་རྣམ་གྱི་མཚན་ཉིད་དབྱེ་བ་རྩོད་སྤོང་སོགས།                                                                                               ༢༡༤
ཆ རྣམ་མཁྱེན་གྱི་ཤེས་རྣམ་གྱི་མཚན་ཉིད་དབྱེ་བ་རྩོད་སྤོང་སོགས།                                                                                               ༢༡༨
ཇ དྲན་པ་ཉེར་གཞག་བཤད་པ།                                                                                              ༢༢༠
ཉ ཡང་དག་སྤོང་བ་བཤད་པ། ་༢༢༡
ཏ རྫུ་འཕྲུལ་གྱི་རྐང་པ་བཤད་པ།                                                                                               ༢༢༢
ཐ དབང་པོ་ལྔ་བཤད་པ།                                                                                               ༢༢༢
ད སྟོབས་ལྔ་བཤད་པ།                                                                                               ༢༢༣
ན བྱང་ཆུབ་ཀྱི་ཡན་ལག་བདུན་བཤད་པ།                                                                                               ༢༢༤
པ འཕགས་ལམ་ཡན་ལག་བརྒྱད་བཤད་པ།                                                                                               ༢༢༥དིར་བསྟན་གཉེན་པོའི་ལམ་གསུམ་བཤད་པ།                                                                                              ༢༢༥
བ སྤྲུལ་པའི་ལམ་གསུམ་བཤད་པ།                                                                                               ༢༢༦
མ མཐོང་ཆོས་ལ་བདེར་གནས་ཀྱི་ལམ་ལྔ་བཤད་པ།                                                                                               ༢༢༨
ཙ འཇིག་རྟེན་ལས་འདས་པའི་ལམ་དགུ་བཤད་པ།                                                                                                ་༢༢༩
ཚ སངས་རྒྱས་ཉིད་ཀྱི་ལམ་བཅུ་བཤད་པ།                                                                                               ༢༣༢
ཛ ཐུན་མོང་མིན་པའི་རྣམ་མཁྱེན་གྱི་ཤེས་རྣམ་ལ་དོགས་པ་གཅོད་པ།                                                                                               ༢༣༣
ཝ སྟོབས་བཅུ་བཤད་པ།                                                                                               ༢༣༦
ཞ མི་འཇིགས་པ་བཞི་བཤད་པ།༢༣༦
ཟ སོ་སོར་ཡང་དག་པའི་རིག་པ་བཞི་བཤད་པ།                                                                                              ༢༣༧
འ དུས་གསུམ་གྱི་རྣམ་གཞག་བཤད་པ།                                                                                               ༢༣༨
ཡ སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བཤད་པ།                                                                                              ༢༤༠
ར འདིར་བསྟན་དེ་བཞིན་ཉིད་ཀྱི་རྣམ་པ་བཤད་པ།                                                                                               ༢༤༡
ལ རང་བྱུང་གི་རྣམ་པ་བཤད་པ།                                                                                              ༢༤༡
ཤ སངས་རྒྱས་ཉིད་ཀྱི་རྣམ་པ་བཤད་པ།                                                                                               ༢༤༡

ས ཉན་བྱང་རྒྱུད་ཀྱི་གཞི་ཤེས་རྣམ་པ་ཉེར་བདུན་ལ་རིམ་བཞིན་ཟག་མེད་ཟག་བཅས་
བརྗོད་པའི་རྒྱུ་མཚན།                                                                                               ༢༤༢
ཧ ཡུམ་ཉན་པའི་སྣོད་རུང་གི་བྱང་སེམས་ཀྱི་ངོ་བོ།                                                                                              ༢༤༤
༈ གཉིས་པ་སྦྱོར་བ་ཉི་ཤུ་བཤད་པ།                                                                                               ༢༤༥
༈ གསུམ་པ་སྦྱོར་བའི་ཡོན་ཏན་བཤད་པ། ༈                                                                                              ༢༤༦
 བཞི་པ་སྦྱོར་བའི་སྐྱོན་བཤད་པ
༈ ལྔ་པ་སྦྱོར་བའི་མཚན་ཉིད་བཤད་པ།                                                                                              ༢༤༩
ཀ ཤེས་མཚན་སོགས་འདིར་བསྟན་མཚན་ཉིད་བཞི་ངོས་གཟུང་བ།                                                                                               ༢༥༠
ཁ ཁ་ཅིག་འདོད་པའི་འདིར་བསྟན་མཚན་ཉིད་སོགས་ལ་དོགས་པ་གཅོད་པ།                                                                                              ༢༥༡
ག རང་ལུགས་འདིར་བསྟན་མཚན་ཉིད་བཞི་གཏན་ལ་འབེབས་པ།                                                                                               ༢༥༦
ང གཞི་ཤེས་སྦྱོར་བའི་ཤེས་མཚོན་བཤད་པ།                                                                                              ༢༥༩
ཅ འཕྲོས་དོན་ལྟ་ངན་བཤད་པ།                                                                                              ༢༦༢
ཆ ལམ་ཤེས་སྦྱོར་བའི་ཤེས་མཚོན་བཤད་པ།                                                                                              ༢༦༨
ཇ རྣམ་མཁྱེན་སྦྱོར་བའི་ཤེས་མཚོན་བཤད་པ།                                                                                               ༢༦༩
ཉ ཁྱད་མཚན་བཤད་པ།                                                                                               ༢༧༠
ཏ བྱེད་མཚན་བཤད་པ།                                                                                               ༢༧༠༢
ཐ ངོ་བོ་ཉིད་མཚན་བཤད་པ།                                                                                               ༢༧༡
༈ དྲུག་པ་སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་
སྐོར།
ཀ འདིར་བསྟན་ཐར་བ་ཆ་མཐུན་དགག་གཞག་སྤོང་གསུམ་སྒོ་ནས་འཆད་པ།                                                                                              ༢༧༢
ཁ རྒྱན་གྱི་ཆེད་དུ་བྱ་བའི་གདུལ་བྱ་ལ་དོགས་པ་གཅོད་པ།                                                                                               ༢༧༣
༈ བདུན་པ་སྐབས་འདིར་དངོས་སུ་བསྟན་པའི་ངེས་འབྱེད་ཆ་མཐུན་གྱི་སྐོར།
ཀ འདིར་བསྟན་ངེས་འབྱེད་ཆ་མཐུན་དགག་གཞག་སྤོང་གསུམ་སྒོ་ནས་བཤད་པ།                                                                                               ༢༧༥
ཁ སྐབས་རྣམས་སུ་སྦྱོར་མཐོང་སྒོམ་གསུམ་བསྟན་པའི་ཟློས་སྤོང་།                                                                                              ༢༧༦

༈ བརྒྱད་པ་ཕྱིར་མི་ལྡོག་པའི་རྟགས་ཀྱི་སྐོར། 
ཀ ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ལ་དཔྱད་པ།                                                                                               ༢༨༢
ཁ སྦྱོར་ལམ་པ་ཕྱིར་མི་ལྡོག་པའི་རྟགས་བཤད་པ།                                                                                               ༢༨༩
ག མཐོང་ལམ་པ་ཕྱིར་མི་ལྡོག་པའི་རྟགས་བཤད་པ།                                                                                               ༢༩༠
ང སྒོམ་ལམ་པ་ཕྱིར་མི་ལྡོག་པའི་རྟགས་བཤད་པ།                                                                                               ༢༩༢
༈ དགུ་པ་སྲིད་ཞི་མཉམ་ཉིད་སྦྱོར་བའི་སྐོར།                                                                                              ༢༩༤
 ༈ བཅུ་པ་ཞིང་དག་སྦྱོར་བའི་སྐོར།                                                                                               ༢༩༦
༈ བཅུ་གཅིག་པ་ཐབས་མཁས་སྦྱོར་བའི་སྐོར། 
ཀ ཐབས་མཁས་སྦྱོར་བ་དགག་གཞག་སྤོང་གསུམ་གྱི་སྒོ་ནས་བཤད་པ།                                                                                               ༢༩༧
ཁ འཕྲོས་དོན་བདུད་བཞི་རྒྱས་པར་བཤད་པ། སྡེ་ཚན་གསུམ་པ་མཇུག་བྱང་དང་བསྔོ་བའོ། །                                                                                               ༣༠༦
༈ འགོག་སྙོམས། །
༈ སྡེ་ཚན་དང་པོ་འགོག་སྙོམས་ཀྱི་སྐོར།
ཀ འགོག་སྙོམས་ཀྱི་ལུས་རྟེན་བཤད་པ།                                                                                              ༣༠༧
ཁ འགོག་སྙོམས་ཀྱི་སེམས་རྟེན་ནམ་དེ་ལ་སྙོམས་པར་འཇུག་སེམས་བཤད་པ།                                                                                              ༣༠༩
ག འགོག་སྙོམས་ཀྱི་ངོ་བོ་ལ་དཔྱད་པ།                                                                                              ་༣༡༠
ང ཉན་ཐོས་སྡེ་པའི་ལུགས་ཀྱི་འགོག་སྙོམས་བཤད་པ།                                                                                               ༣ ༡༨
ཅ སེམས་ཙམ་པའི་ལུགས་ཀྱི་འགོག་སྙོམས་བཤད་པ།                                                                                              ༣༢༢
ཆ རང་རྒྱུད་པའི་ལུགས་ཀྱི་འགོག་སྙོམས་བཤད་པ།                                                                                               ༣༢༦
ཇ ཐལ་འགྱུར་བའི་ལུགས་ཀྱི་འགོག་སྙོམས་བཤད་པ།                                                                                              ༣༢༩
༈ སྡེ་ཚན་གཉིས་པ་ཐོད་རྒལ་གྱི་སྙོམས་འཇུག་བཤད་པ། །
ཀ ཐོད་རྒལ་གྱི་སྙོམས་འཇུག་གི་མཚན་གཞི་ལ་དཔྱད་པ།                                                                                               ༣༣༠
ཁ ཐོད་རྒལ་གྱི་སྙོམས་འཇུག་གི་མཚན་ཉིད་ལ་དཔྱད་པ།                                                                                              ༣༣༢
ག ཐོད་རྒལ་གྱི་སྙོམས་འཇུག་མདོ་ལས་གསུངས་ཚུལ།                                                                                              ༣༣༥

ང བསྟན་བཅོས་ཀྱི་འགྲེལ་ཚུལ།                                                                                               ༣༣༥
ཅ རང་ལུགས་ཐོད་རྒལ་གྱི་སྦྱོར་བའི་མཚན་ཉིད་སོགས།                                                                                               ༣༤༠
ཆ རང་ལུགས་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད་སོགས།                                                                                               ༣༤༡
སྡེ་ཚན་གསུམ་པ་མཇུག་བྱང་།                                                                                               ༣༤༨
༈ སྐབས་ལྔ་པ།
༈ སྡེ་ཚན་དང་པོ་མཚམས་སྦྱོར་དང་རྩེ་སྦྱོར་གྱི་མཚན་ཉིད་རང་གཞན་འདོད་
པ་སོགས།                                                                                               ༣༤༩
༈ སྡེ་ཚན་གཉིས་པ་རྩེ་སྦྱོར་མཚོན་བྱེད་ཆོས་བཅུ་གཅིག་ལས་དང་པོ་དྲོད་རྩེ་
སྦྱོར་བཤད་པ།                                                                                               ༣༥༡
༈ གཉིས་པ་རྩེ་མོའི་རྩེ་སྦྱོར་བཤད་པ།                                                                                               ༣༥༣་
༈ གསུམ་པ་བཟོད་པའི་རྩེ་སྦྱོར་བཤད་པ།                                                                                               ༣༥༤
༈ བཞི་པ་ཆོས་མཆོག་རྩེ་སྦྱོར་བཤད་པ།
ཀ ཆོས་མཆོག་རྩེ་སྦྱོར་གྱི་མཚན་ཉིད་རང་གཞན་འདོད་པ་བཅས།                                                                                               ༣༥༤
ཁ ཤེས་སྒྲིབ་གཟུང་རྟོག་བཤད་པ། ་༣༥༥
ག ཤེས་སྒྲིབ་འཛིན་རྟོག་བཤད་པ།                                                                                              ༣༥༩
ང བྱང་ཆུབ་ཆེན་པོ་བཤད་པ། 
ཅ སྒྲིབ་གཉིས་བདེན་གྲུབ་དང་སངས་རྒྱས་ཀྱིས་དེ་སྤངས་པ་ཁས་ལེན་པ་གཉིས་འགལ་
བར་བསྟན་པ།                                                                                              ༣༦༠
ཆ རྣལ་འབྱོར་ས་བཤད་པ།                                                                                               ༣༦༡
ཇ ལྷན་ཅིག་དམིགས་ངེས་བཤད་པ། ཉ བདེན་པར་མེད་པའི་དཔེ་རྟགས་འགོད་པ། ཏ འདི་ལ་བསལ་བྱ་ཅི་ཡང་མེད་ཅེས་པའི་ཚིག་དོན། ༈ ལྔ་པ་མཐོང་ལམ་རྩེ་སྦྱོར་གྱི་སྐོར། ༈ དྲུག་པ་སྒོམ་ལམ་རྩེ་སྦྱོར་གྱི་སྐོར།                                                                                             ༣༦༤

ཀ སྒོམ་ལམ་རྩེ་སྦྱོར་གྱི་མཚན་ཉིད་རང་གཞན་འདོད་པ་སོགས།                                                                                               ༣༦༧
ཁ འཇུག་པ་གཟུང་རྟོག་བཤད་པ།                                                                                               ༣༦༨
༈ བདུན་པ་བར་ཆད་མེད་པའི་རྩེ་སྦྱོར་གྱི་སྐོར།
༈ བརྒྱད་པ་འདིར་བསྟན་བསལ་བྱ་ལོག་སྒྲིབ་ཀྱི་སྐོར།                                                                                              ༣༡༧
ཀ འདིར་བསྟན་བསལ་བྱ་ལོག་སྒྲིབ་དངོས་བཤད་པ།
ཁ ཀུན་རྫོབ་དང་དོན་དམ་སྒོ་ཅན་གྱི་ཀླན་ཀ་བཤད་པ།                                                                                               ༣༧༣
༈ སྡེ་ཚན་གསུམ་པ་མཇུག་བྱང་།                                                                                              ༣༧༥
༈ སྐབས་དྲུག་པ།
༈ སྡེ་ཚན་དང་པོ་མཚམས་སྦྱོར་དང་མཐར་ཅིག་སྦྱོར་བའི་མཚན་ཉིད་སོགས།                                                                                             ༣༧༦
༈ སྡེ་ཚན་གཉིས་པ་མཐར་གྱིས་སྦྱོར་བ་མཚོན་བྱེད་ཀྱི་ཆོས་བཅུ་གསུམ་གྱི་སྐོར།                                                                                              ༣༧༨
༈ སྡེ་ཚན་གསུམ་པ་མཇུག་བྱང་།                                                                                               ༣༧༨
༈ སྐབས་བདུན་པ།
༈་སྡེ་ཚན་དང་པོ་མཚམས་སྦྱོར་དང་སྐད་ཅིག་མའི་སྦྱོར་བའི་མཚན་ཉིད་
བཅས།                                                                                               ༣༧༩
༈ སྡེ་ཚན་གཉིས་པ་སྐད་ཅིག་མའི་སྦྱོར་བ་མཚོན་བྱེད་ཀྱི་ཆོས་བཞི།                                                                                               ༣༨ ༣
༈ སྡེ་ཚན་གསུམ་པ་མཇུག་བྱང༌།                                                                                              ༣༨༤
༈ སྐབས་བརྒྱད་པ།
༈ སྡེ་ཚན་དང་པོ་ཆོས་སྐུའི་མཚམས་སྦྱོར་དང་ངོ་བོ་འབྲས་བུ་འགྲུབ་པའི་དུས་
མཚམས་སོགས།
ཀ ཆོས་སྐུའི་མཚམས་སྦྱོར་དང་དབྱེ་བ་བཅས།                                                                                               ༣༨༥
ཁ འབྲས་བུ་འགྲུབ་པའི་དུས་མཚམས། 

ག འབྲས་བུ་ཆོས་སྐུའི་མཚན་ཉིད་དང་དེའི་དབྱེ་སྒོ་མི་འདྲ་ཁག                                                                                               ༣༩༡
༈ སྡེ་ཚན་གཉིས་པ་ཆོས་སྐུ་མཚོན་བྱེད་ཀྱི་ཆོས་བཞི་ལས་དང་པོ་ངོ་བོ་ཉིད་
སྐུའི་སྐོར།
ཀ ངོ་བོ་ཉིད་སྐུའི་མཚན་ཉིད་རང་གཞན་འདོད་པ་སོགས། 
ཁ ཆོས་ཅན་སྐུ་གསུམ་ཆོས་ཉིད་སྐུ་ལས་ཐ་དད་བསྟན་པའི་རྒྱུ་མཚན།
 ༈ གཉིས་པ་ཡེ་ཤེས་ཆོས་སྐུའི་སྐོར།
ཀ ཡེ་ཤེས་ཆོས་སྐུའི་མཚན་ཉིད་རང་གཞན་འདོད་པ་སོགས།                                                                                               ༤༠༠
ཁ སྐུ་གསུམ་གྲངས་ངེས་ལ་དོགས་པ་གཅོད་པ།                                                                                               ༤༠༡
༈ གསུམ་པ་ལོངས་སྤྱོད་རྫོགས་པའི་སྐུ་བཤད་པ། 
༈ བཞི་པ་སྤྲུལ་སྐུའི་སྐོར།
ཀ སྤྲུལ་སྐུའི་མཚན་ཉིད་དབྱེ་བ་རྩོད་སྤོང་སོགས། 
ཁ ཡེ་ཤེས་ཆོས་སྐུའི་ཕྲིན་ལས་སོགས།                                                                                               ༤༡༡
༈ སྡེ་ཚན་གསུམ་པ་མཇུག་བྱང་དང་རྣམབའོ།                                                                                               །༤༡༢

༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཀོད་པ་
ལེགས་གསེར་གྱི་ཕྲེང་བ་ཞེས་བྱ་བ་ལས་སྐབས་གཉིས་པའི་མཐའ་
དཔྱོད་བཞུགས་སོ། ། །
སྡེ་ཚན་དང་པོ་ལམ་ཤེས་ཀྱི་མཚམས་སྦྱོར་དང་མཚན་ཉིདདབྱེ་བ་སོགས་ཀྱི་སྐོར།
ཀ རྣམ་མཁྱེན་རྗེས་སུ་ལམ་ཤེས་འཆད་དགོས་པའི་རྒྱུ་མཚན། །
༈ རྣམ་པ་ཐམས་ཅད་མཁྱེན་པ་ཉིད་རྟོགས་པ་ནི། ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། རྣམ་མཁྱེན་གྱི་རྗེས་སུ་ལམ་ཤེས་འཆད་པའི་རྒྱུ་
མཚན་ཡོད་དེ། ཐེག་པ་གསུམ་གྱི་ལམ་རྫོགས་པར་སྒོམ་པའི་ལམ་ཤེས་མ་ཐོབ་པར་རྣམ་
མཁྱེན་མི་འཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། །
ཁ། ལམ་ཤེས་ཀྱི་མཚན་ཉིད་མཁས་པའི་བཞེད་པ་ཁག་ལ་དོགས་པ་གཅོད་པ།
གཉིས་པ་ནི། རྣམ་བཤད་སྙིང་པོ་རྒྱན་ལས། ཁ་ཅིག ལམ་གསུམ་བདེན་སྟོང་དུ་མངོན་
སུམ་དུ་རྟོགས་པའི་ཡེ་ཤེས་ལམ་ཤེས་ཀྱི་མཚན་ཉིད་དུ་འདོད་པ་མི་འཐད་དེ། ཉན་ཐོས་ཀྱི་
ལམ་ཤེས་པའི་ལམ་ཤེས་ཀྱིས་མི་རྟག་སོགས་བཅུ་དྲུག་མངོན་སུམ་དུ་མ་རྟོགས་པར་འགྱུར་
ལ། དེ་ལྟར་ན་བྱང་ཆུབ་སེམས་དཔའི་ཤེས་མཐོང་གིས་བལྟས་ནས་འདའ་བར་བྱ་བའི་
མངོན་རྟོགས་ཐེག་པ་ཆེན་པོའི་མཐོང་ལམ་གྱི་དུས་ན་སྐྱེད་པ་མི་སྲིད་པར་ཐལ་བ་དང་།
ཉན་ཐོས་ཀྱི་རིགས་ཅན་རྗེས་སུ་གཟུང་བའི་ཆེད་དུ་ལམ་གསུམ་གྱི་དང་པོ་སྒོམ་པ་མ་ཡིན་
པར་ཐལ་བ་དང་། མི་རྟག་སོགས་བཅུ་དྲུག་མངོན་སུམ་དུ་རྟོགས་པ་ཉིད་ཀྱིས་སྤྲོས་བྲལ་
མངོན་སུམ་དུ་རྟོགས་པ་ཡིན་ན་ནི། སློབ་ལམ་ན་བདེན་གཉིས་ངོ་བོ་ཐ་དད་དུ་འཛིན་པའི་
དྲི་མ་ཟད་པར་སྤངས་པ་ཡོད་པར་ཐལ་བ་དང་། མཉམ་རྗེས་ངོ་བོ་གཅིག་ཏུ་ཡོད་པར་
ཐལ་བ་སོགས་སོ། །གཞན་ཡང་། ལམ་ཤེས་ལ་ཞི་མཐའ་འགོག་པའི་སྙིང་རྗེ་ཆེན་པོ་ལམ་
ཤེས་ཀྱིས་བསྡུས་པ་མི་འཐད་པར་ཐལ་བ་དང་། བྱང་ཆུབ་སེམས་དཔའི་རྒྱུད་ཀྱི་དམིགས་

པ་མེད་པའི་སྙིང་རྗེས་ཀྱང་སྟོང་ཉིད་མངོན་སུམ་དུ་མ་རྟོགས་ན། ལམ་ཤེས་ལ་དེས་ཁྱབ་
པར་འདོད་པ་ནི་མི་རིགས་པ་ཁོ་ནའོ། །ཞེས་གསུངས། འདིའི་དོན་ནི། རོང་ཊིཀ་པ་ན་རེ།
ལམ་གསུམ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ། ལམ་ཤེས་ཀྱི་མཚན་ཉིད་
ཟེར་ན། བྱང་སེམས་འཕགས་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་མཁྱེན་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཐེག་ཆེན་འཕགས་
པའི་མཁྱེན་པ་ཡིན་པའི་ཕྱིར། འདོད་ན། སློབ་ལམ་ན་བློ་གཅིག་གིས་བདེན་གཉིས་གཅིག་
ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར། འདོད་ན། བདེན་
གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་སློབ་པ་ཡོད་པར་ཐལ།
འདོད་པའི་ཕྱིར། གཞན་ཡང་། སློབ་པའི་རྒྱུད་ལ་མཉམ་གཞག་དང་རྗེས་ཐོབ་ཀྱི་གཞི་
མཐུན་ཡོད་པར་ཐལ། བྱང་འཕགས་ཀྱི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་
བཞག་པའི་མཉམ་གཞག་ཡེ་ཤེས་དེས་ཆོས་ཉིད་མངོན་སུམ་དུ་གཟིགས་པའི་གཟིགས་ངོར།
ཤེས་བྱ་ཇི་སྙེད་པ་མངོན་སུམ་དུ་རྟོགས་པའི་ཕྱིར། མ་གྲུབ་ན། དེར་ཐལ། བྱང་འཕགས་ཀྱི་
རྒྱུད་ཀྱི་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་དེའི་གཟིགས་ངོར་ཀུན་རྫོབ་བདེན་པ་
ཡོད་པའི་ཕྱིར། མ་གྲུབ་ན་སོང་། དེར་ཐལ། བྱང་འཕགས་ཀྱི་རྒྱུད་ཀྱི་མི་རྟག་སོགས་བཅུ་
དྲུག་མངོན་སུམ་དུ་རྟོགས་པའི་ཡེ་ཤེས་དེ་ཆོས་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་
པའི་ཕྱིར། མ་གྲུབ་ན་སོང་། དེར་ཐལ། ལམ་གསུམ་བདེན་སྟོང་དུ་མངོན་སུམ་དུ་རྟོགས་
པའི་ཡེ་ཤེས་ཡིན་པའི་ཕྱིར། མ་གྲུབ་ན་སོང་། དེར་ཐལ། ལམ་ཤེས་ཡིན་པའི་ཕྱིར། ཁྱབ་
པ་ཁས། གཞན་ཡང་། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ལམ་གསུམ་བདེན་པར་འཛིན་
པའི་བདེན་འཛིན་དང་འཛིན་སྟངས་དངོས་སུ་འགལ་བར་ཐལ། འདོད་པའི་ཕྱིར། འདོད་
ན། རྣམ་འགྲེལ་ལས། བྱམས་སོགས་རྨོངས་དང་འགལ་མེད་ཕྱིར། །ཞེས་གསུངས་པ་མི་
འཐད་པར་ཐལ། འདོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་

ཆེན་པོ་དེས་ལམ་གསུམ་བདེན་སྟོང་དུ་མངོན་སུམ་དུ་རྟོགས་པར་ཐལ། དེས་སྟོང་ཉིད་
མངོན་སུམ་དུ་རྟོགས་པའི་ཕྱིར་ཏེ། དེས་སྟོང་ཉིད་རྟོགས་པའི་ཕྱིར། དེས་བདེན་མེད་
རྟོགས་པའི་ཕྱིར་ཏེ། དེས་བདེན་མེད་ལ་དམིགས་པའི་ཕྱིར། དེར་ཐལ། དེས་དམིགས་པ་
མེད་པ་ལ་དམིགས་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དམིགས་པ་མེད་པ་ལ་
དམིགས་པའི་སྙིང་རྗེ་ཡིན་པའི་ཕྱིར། ཟེར་ན། མ་ཁྱབ། བྱང་སེམས་མཐོང་ལམ་པའི་རྒྱུད་
ཀྱི་སྙིང་རྗེ་དེ་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། དེ་སེམས་ཅན་བདེན་
སྟོང་གི་རྣམ་པ་ཅན་གྱི་བློ་ཡང་ཡིན། དེ་སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་
ཅན་གྱི་བློ་ཡང་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། དམིགས་པ་
མེད་པ་ལ་དམིགས་པའི་སྙིང་རྗེ་ཡིན་པའི་ཕྱིར། མ་ཁྱབ་ན། དེས་སྟོང་ཉིད་མངོན་སུམ་དུ་
རྟོགས་པ་དང་འགལ་ལོ། །རྩ་བར་འདོད་མི་ནུས་ཏེ། སློབ་པའི་རྒྱུད་ཀྱི་སྙིང་རྗེ་ཡིན་པའི་
ཕྱིར། མཁས་པ་ཁ་ཅིག་གི་བཞེད་པ་ལ། ཊཱིཀར་སློབ་ལམ་དུ་མཉམ་རྗེས་ངོ་བོ་གཅིག་ཏུ་
ཡོད་པར་ཐལ་བ་དང་། ཞེས་སོགས་ཀྱི་ལུང་དེའི་དོན་ནི། བྱང་འཕགས་ཀྱི་རྒྱུད་ཀྱི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པ་ལུང་དེའི་
དོན་ཡིན་ནོ། །ཞེས་གསུངས། རིགས་པས་དཔྱད་ན། རང་ཡུལ་དུ་གྱུར་པའི་ཀུན་རྫོབ་
བདེན་པ་མངོན་སུམ་དུ་རྟོགས་པའི་མཁྱེན་པ་ཡིན་ན་རྗེས་ཐོབ་ཡེ་ཤེས་ཡིན་དགོས་པར་
ཐལ། དམ་བཅའ་འཐད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་
ལམ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། རྩ་
བར་འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། གཞན་ཡང་། ཀུན་རྫོབ་དངོས་
ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་ན། རྗེས་ཐོབ་ཡེ་ཤེས་ཡིན་དགོས་པར་
ཐལ། བྱང་འཕགས་ཀྱི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་སོང་། འདོད་ན། དམན་ལམ་སྔོན་

དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་
གཞག་པའི་མཉམ་གཞག་ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། སྟོང་ཉིད་
ཀྱི་དོན་སྤྱི་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། དེ་སྟོང་
ཉིད་དོན་སྤྱིའི་ཚུལ་གྱིས་རྟོགས་པའི་བློ་ཡིན་པའི་ཕྱིར། འདོད་ན། མཉམ་གཞག་ཡེ་ཤེས་
ཡིན་ན་རྗེས་ཐོབ་ཡེ་ཤེས་ཡིན་དགོས་པར་ཐལ། འདོད་པའི་ཕྱིར། གལ་ཏེ། བྱང་འཕགས་
ཀྱི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་
ཡིན་པར་ཐལ། བྱང་སེམས་མཐོང་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་
དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་ཕྱིར། མ་གྲུབ་ན། དེར་ཐལ། ཐེག་
ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་ཐེག་ཆེན་གྱི་ས་
མཐོང་ལམ་རྗེས་ཐོབ་ཡེ་ཤེས་གཉིས་སུ་གྲངས་ངེས་པ་ནི་གང་ཞིག དེ་ཐེག་ཆེན་གྱི་མཐོང་
ལམ་མཉམ་གཞག་ཡེ་ཤེས་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་མཐོང་ལམ་དེ་
ལ་ཀུན་རྫོབ་དངོས་ཡུལ་དུ་བྱེད་པའི་ཐེག་ཆེན་གྱི་མཐོང་ལམ་དང་། དོན་དམ་དངོས་ཡུལ་
དུ་བྱེད་པའི་ཐེག་ཆེན་གྱི་མཐོང་ལམ་གཉིས་སུ་གྲངས་ངེས་པའི་ཕྱིར། ཟེར་ན། མ་ཁྱབ།
མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་
བདག་མེད་མངོན་སུམ་དུ་རྟོགས་པའི་མཁྱེན་པ་རྗེས་ཐོབ་ཡེ་ཤེས་སུ་ཐལ། དེའི་རྒྱུད་ལ་དེ་
ཡོད་པ་གང་ཞིག བྱང་འཕགས་ཀྱི་རྒྱུད་ཀྱི་བདེན་བཞི་མི་རྟག་སོགས་བཅུ་དྲུག་མངོན་སུམ་
དུ་རྟོགས་པའི་ཡེ་ཤེས་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཕྱི་མ་ཁས། དང་པོ་
གཞན་དུ་སྒྲུབ། འདོད་ན། དེའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ། འདོད་པའི་ཕྱིར།
འདོད་ན། དེ་རྗེས་ཐོབ་ཡེ་ཤེས་ལ་གནས་པའི་སེམས་དཔའ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར།
གཞན་ཡང་། ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དེ་ལ་ཐེག་ཆེན་གྱི་མཐོང་ལམ་
བར་ཆད་མེད་ལམ་དང་ཐེག་ཆེན་གྱི་མཐོང་ལམ་རྣམ་གྲོལ་ལམ་གཉིས་སུ་གྲངས་ངེས་པར་

ཐལ། ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་
རྗེས་ཐོབ་ཡེ་ཤེས་གཉིས་སུ་གྲངས་ངེས་པའི་ཕྱིར། འདོད་ན། འོག་ཏུ་འགོག གཞན་ཡང་།
མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་དུ་
རྟོགས་པའི་མཁྱེན་པ་དེ་མཉམ་གཞག་ཡེ་ཤེས་ཡིན་པར་ཐལ། མཐོང་ལམ་སྡུག་བསྔལ་ཆོས་
བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་དེ་རྗེས་ཐོབ་ཡེ་ཤེས་ཡིན་པའི་ཕྱིར། རྟགས་ཁྱབ་ཁས། འདོད་ན། དེ་མཉམ་
གཞག་ཡེ་ཤེས་ལ་གནས་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་སོ།
གཞན་ཡང་། དེ་ཆོས་ཅན། ཁྱོད་མཐོང་ལམ་མཉམ་གཞག་ཡེ་ཤེས་ལ་གནས་པའི་གང་ཟག་
ཡིན་པར་ཐལ། ཁྱོད་ཀྱི་རྒྱུད་ལ་མཐོང་ལམ་མཉམ་གཞག་ཡེ་ཤེས་ཡོད་པའི་ཕྱིར། རྟགས་
སོང་། འདོད་ན། དེ་མ་ཡིན་པར་ཐལ། ཆོས་ཅན་དེའི་ཕྱིར། ཁོ་ན་རེ། ཐེག་ཆེན་གྱི་མཐོང་
ལམ་རྗེས་ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་མཐོང་ལམ་
མཉམ་གཞག་ཡེ་ཤེས་ལས་བྱུང་བས་ཁྱབ་པར་ཐལ། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ལ་གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་
རྟོགས་པའི་མཁྱེན་པ་དེ་རྗེས་ཐོབ་ཡེ་ཤེས་མ་ཡིན་པའི་ཕྱིར། རྟགས་སོང་། འདོད་ན། རྗེས་
ཐོབ་ཡེ་ཤེས་ཡིན་ན། རང་གི་ཉེར་ལེན་དུ་གྱུར་པའི་མཉམ་གཞག་ཡེ་ཤེས་ལས་བྱུང་བས་
ཁྱབ་པར་ཐལ། འདོད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་བྱང་སེམས་
ཀྱི་ཚོགས་ལམ་སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཁྱོད་སེམས་བསྐྱེད་མངོན་འགྱུར་
བ་ཡིན་པའི་ཕྱིར། ཆོས་ཅན་དེ་ཡིན་པའི་ཕྱིར། རྩ་བར་འདོད་ན། ལམ་མ་ཞུགས་ཀྱི་གང་
ཟག་གི་རྒྱུད་ལ་མཉམ་གཞག་ཡེ་ཤེས་ཡོད་པར་ཐལ། འདོད་པའི་ཕྱིར། ཟེར་ན། ཐལ་
འགྱུར་གཉིས་པ་ལ་མ་ཁྱབ། ཡང་ཁོ་ན་རེ། མཐོང་ལམ་རྗེས་ཐོབ་ཡེ་ཤེས་ལ་གནས་པའི་
སེམས་དཔའི་རྒྱུད་ལ་མཐོང་ལམ་མཉམ་གཞག་ཡེ་ཤེས་ཡོད་པར་ཐལ། དེའི་རྒྱུད་ལ་མཉམ་

གཞག་ཡེ་ཤེས་ཡོད་པའི་ཕྱིར། དེར་ཐལ། དེའི་རྒྱུད་ལ་ཞི་གནས་ཡོད་པའི་ཕྱིར། ཁྱབ་སྟེ།
ཞི་གནས་ཡིན་ན་མཉམ་གཞག་ཡིན་དགོས་པའི་ཕྱིར་ཏེ། ཕྱི་རོལ་པའི་རྒྱུད་ལ་མཉམ་
གཞག་ཡོད་པའི་ཕྱིར་ཏེ། དེའི་རྒྱུད་ལ་མཉམ་གཞག་གི་སས་བསྡུས་ཀྱི་ཤེས་པ་ཡོད་པའི་
ཕྱིར་ཏེ། དེའི་རྒྱུད་ལ་བསམ་གཏན་གྱི་དངོས་གཞི་སྙོམས་འཇུག་ཡོད་པའི་ཕྱིར། གོང་གི་
རྟགས་མ་གྲུབ་ན། དེའི་རྒྱུད་ལ་ཞི་གནས་ཡོད་པར་ཐལ། དེའི་རྒྱུད་ལ་ཞི་ལྷག་ཟུང་འབྲེལ་
གྱི་ཏིང་ངེ་འཛིན་ཡོད་པའི་ཕྱིར་ཏེ། དེའི་རྒྱུད་ལ་བསམ་གཏན་གྱི་དངོས་གཞི་སྙོམས་
འཇུག་ཡོད་པའི་ཕྱིར་ཟེར། ཁ་ཅིག སློབ་ལམ་ན་བློ་གཅིག་གིས་བདེན་གཉིས་ཅིག་ཅར་དུ་
དངོས་ཡུལ་དུ་བྱེད་པ་མེད་ཟེར་ན། དེ་ཡོད་པར་ཐལ། དམན་ལམ་སྔོན་དུ་མ་སོང་བའི་
བྱང་སེམས་སྦྱོར་ལམ་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་
གཞག་ཡེ་ཤེས་དེས་བདེན་གཉིས་ཅིག་ཅར་དུ་དངོས་ཡུལ་དུ་བྱེད་པའི་ཕྱིར། དེར་ཐལ།
དེས་སྟོང་ཉིད་དང་སྟོང་ཉིད་ཀྱི་དོན་སྤྱི་གཉིས་ཀ་དངོས་ཡུལ་དུ་བྱེད་པའི་ཕྱིར། མ་གྲུབ་ན།
དེ་ཆོས་ཅན། དེ་གཉིས་ཀ་ཅིག་ཅར་དུ་དངོས་ཡུལ་དུ་བྱེད་པར་ཐལ། ཁྱོད་སྟོང་ཉིད་དོན་
སྤྱིའི་ཚུལ་གྱིས་རྟོགས་པའི་བློ་ཡིན་པའི་ཕྱིར། ཁ་ཅིག སློབ་ལམ་ན་མཉམ་རྗེས་མི་འགལ་
ཟེར་ན། སྐབས་འདིར་ཊིཀར་མཉམ་རྗེས་ངོ་བོ་གཅིག་ཏུ་ཡོད་པར་ཐལ་བ་དང་། ཞེས་
གསུངས་པ་མི་འཐད་པར་ཐལ། དམ་བཅའ་དེའི་ཕྱིར། ཁོ་ན་རེ། སྐྱོན་མེད་དེ། སློབ་པའི་
རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་དང་རྗེས་
ཐོབ་ཡེ་ཤེས་འགལ་བ་ལུང་དེའི་དོན་ཡིན་པའི་ཕྱིར། དེ་ལྟར་མ་ཡིན་ན་བྱང་འཕགས་ཀྱི་
རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་
ཤེས་ཆོས་ཅན། མཉམ་གཞག་ཡེ་ཤེས་མ་ཡིན་པར་ཐལ། སློབ་པའི་རྒྱུད་ཀྱི་རྗེས་ཐོབ་ཡེ་
ཤེས་ཡིན་པའི་ཕྱིར། ཁྱབ་པ་སོང་། རྟགས་གྲུབ་སྟེ། དེ་རྗེས་ཐོབ་ཡེ་ཤེས་ཡིན་པའི་ཕྱིར།
མ་གྲུབ་ན། དེ་ཆོས་ཅན། རྗེས་ཐོབ་ཡེ་ཤེས་ཡིན་པར་ཐལ། རང་གི་འཛིན་སྟངས་ཀྱི་ཡུལ་
དུ་གྱུར་པའི་ཀུན་རྫོབ་བདེན་པ་དངོས་སུ་རྟོགས་པའི་སེམས་དཔའི་རྣལ་འབྱོར་ཡིན་པའི་

ཕྱིར། ཟེར་ན་མ་ཁྱབ། ཁ་ཅིག ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་ཡིན་ན་མཉམ་གཞག་ཡེ་ཤེས་ཡིན་པས་ཁྱབ་ཟེར། ཁ་
ཅིག ཐེག་ཆེན་འཕགས་པའི་རྒྱུད་ཀྱི་དེ་འདྲའི་མཁྱེན་པ་ཡིན་ན་མཉམ་གཞག་ཡེ་ཤེས་དང་
རྗེས་ཐོབ་ཡེ་ཤེས་གཉིས་ཀ་ཡིན་པས་ཁྱབ་ཟེར་ན། མཐོང་ལམ་སྡུག་བསྔལ་ཆོས་བཟོད་ལ་
གནས་པའི་སེམས་དཔའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་ཆོས་ཅན། མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་ཀྱི་གཞི་མཐུན་ཡིན་པར་
ཐལ། ཁྱེད་ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་
པའི་མཁྱེན་པ་ཡིན་པའི་ཕྱིར། ཁྱབ་པ་ཁས། འདོད་ན། དེའི་རྒྱུད་ཀྱི་གང་ཟག་གི་བདག་
མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཐོང་ལམ་བར་ཆད་མེད་ལམ་ཡིན་
པར་ཐལ། ། མཐོང་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་མཉམ་
གཞག་ཡེ་ཤེས་ཡིན་པའི་ཕྱིར། རྟགས་སོང་། འདོད་ན་སླ། གཞན་ཡང་། མཐོང་ལམ་སྡུག་
བསྔལ་ཆོས་བཟོད་ལ་གནས་པའི་སེམས་དཔའ་དེ་གང་ཟག་གི་བདག་མེད་ལ་རྩེ་གཅིག་ཏུ་
མཉམ་པར་གཞག་པའི་གང་ཟག་ཡིན་པར་ཐལ། དེའི་རྒྱུད་ལ་གང་ཟག་གི་བདག་མེད་ལ་
རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡོད་པའི་ཕྱིར། རྟགས་ཁས། འདོད་ན། དེ་
ཆོས་ཅན། དེ་མ་ཡིན་པར་ཐལ། ཆོས་ཀྱི་བདག་མེད་ལ་རྩེ་གཅིག་ཏུ་མཉམ་པར་གཞག་
པའི་བྱང་འཕགས་ཡིན་པའི་ཕྱིར། ཁ་ཅིག བྱང་འཕགས་ཀྱི་རྒྱུད་ཀྱི་གང་ཟག་གི་བདག་
མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་དེ། མཉམ་གཞག་ཡེ་ཤེས་མ་ཡིན་ཟེར་
ན། ཐེག་ཆེན་འཕགས་པའི་རྒྱུད་ཀྱི་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་
གཞག་པའི་ཡེ་ཤེས་ཡིན་ན། མཉམ་གཞག་ཡེ་ཤེས་མ་ཡིན་དགོས་པར་ཐལ། དམ་བཅའ་དེ་
འཐད་པའི་ཕྱིར། འདོད་ན། རྣམ་མཁྱེན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ།
སངས་རྒྱས་འཕགས་པ་དེ་གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་
གང་ཟག་ཡིན་པའི་ཕྱིར། དེ་ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་རྩེ་

གཅིག་ཏུ་མཉམ་པར་གཞག་པའི་གང་ཟག་ཡིན་པའི་ཕྱིར། དེར་ཐལ། དེ་འདིར་བསྟན་
ཡང་དག་མཐའ་མངོན་དུ་བྱས་པའི་གང་ཟག་ཡིན་པའི་ཕྱིར། ཁོ་ན་རེ། གང་ཟག་གི་
བདག་མེད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ཡིན་ན། མཉམ་
གཞག་ཡེ་ཤེས་ཡིན་དགོས་པར་ཐལ། བྱང་སེམས་འཕགས་པའི་རྒྱུད་ཀྱི་གང་ཟག་གི་བདག་
མེད་ལ་མཉམ་པར་གཞག་པའི་ཡེ་ཤེས་དེ་མཉམ་གཞག་ཡེ་ཤེས་ཡིན་པའི་ཕྱིར། རྟགས་
སོང་། འདོད་ན། གང་ཟག་གི་བདག་མེད་ཆོས་ཅན། སྟོང་ཉིད་ཡིན་པར་ཐལ། གང་ཟག་
གིས་བདག་གིས་སྟོང་པའི་སྟོང་ཉིད་ཡིན་པའི་ཕྱིར། ཁྱབ་པ་འགྲིག་ཟེར་ན། གང་ཟག་གི་
བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡིན་ན། མཉམ་གཞག་ཡེ་ཤེས་
མ་ཡིན་དགོས་པར་ཐལ། གང་ཟག་གིས་བདག་གིས་སྟོང་པའི་སྟོང་ཉིད་ཡིན་ན་སྟོང་ཉིད་
མ་ཡིན་དགོས་པའི་ཕྱིར། ཁྱབ་པ་འགྲིག འདོད་ན། ཉན་ཐོས་ཀྱི་མཐོང་ལམ་བར་ཆད་
མེད་ལམ་ཆོས་ཅན། དེར་ཐལ། དེའི་ཕྱིར། དེས་ན་མཐོང་ལམ་བར་ཆད་མེད་ལམ་ལ་
གནས་པའི་བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ས་
མཁྱེན་པ་དང་། རྗེས་ཐོབ་ཡེ་ཤེས་ལ་གནས་པའི་བྱང་འཕགས་ཀྱི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་སོགས་ནི། མཉམ་གཞག་ཡེ་ཤེས་དང་རྗེས་ཐོབ་ཡེ་ཤེས་གང་
ཡང་མ་ཡིན་ཏེ། དེ་རྣམས་བློ་མངོན་འགྱུར་བ་མ་ཡིན་པའི་ཕྱིར། གཞན་ཡང་། ཉན་ཐོས་
འཕགས་པའི་རྒྱུད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་
ཤེས་དེ་མཉམ་གཞག་ཡེ་ཤེས་མ་ཡིན་པར་ཐལ། བྱང་སེམས་འཕགས་པའི་རྒྱུད་ཀྱི་གང་
ཟག་གི་བདག་མེད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་དེ་མཉམ་གཞག་ཡེ་ཤེས་
མ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། མཉམ་གཞག་ཡེ་ཤེས་ཡིན་པར་
ཐལ། སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་ཡིན་པའི་ཕྱིར། ཁ་ཅིག །
རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་
ཟིན་པའི་ཐེག་ཆེན་གྱི་མངོན་པར་རྟོགས་པ་དེ། ལམ་ཤེས་ཀྱི་མཚན་ཉིད་ཟེར་ན། སྟོང་

ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་
ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཆོས་ཅན་དེའི་
ཕྱིར། རྩ་བར་འདོད་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་དྲོད་སོགས་
བཞི་ལས་བྱུང་བར་ཐལ། འདོད་པའི་ཕྱིར། ཁྱབ་སྟེ། ཉན་ཐོས་ཀྱི་ལམ་ཤེས་པའི་ལམ་ཤེས་
ཡིན་ན། རང་གི་ཉེར་ལེན་དུ་གྱུར་པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ལས་བྱུང་
བས་ཁྱབ། རང་རྒྱལ་གྱི་ལམ་ཤེས་པའི་ལམ་ཤེས་ཡིན་ན་ཡང་། རང་གི་ཉེར་ལེན་དུ་གྱུར་
པའི་ཐེག་ཆེན་གྱི་སྦྱོར་ལམ་དྲོད་སོགས་བཞི་ལས་བྱུང་བས་ཁྱབ་པའི་ཕྱིར། དང་པོ་གྲུབ་སྟེ།
བདེན་པ་བཞི་ཡོངས་སུ་ཤེས་པ་ནི་ངེས་པར་འབྱེད་པའི་ཆ་དང་མཐུན་པ་རྟོགས་པ་སྔོན་དུ་
འགྲོ་བ་ཅན་ཡིན་པས་ལམ་བརྗོད་ནས་ངེས་པར་འབྱེད་པའི་ཆ་དང་མཐུན་པ་ཞེས་
གསུངས་པའི་ཕྱིར། གཉིས་པ་གྲུབ་སྟེ། ངེས་པར་འབྱེད་པའི་ཆ་དང་མཐུན་པ་ཐོབ་ནས་ཇི་
སྐད་བཤད་པའི་ལམ་སྐྱེ་བས་ཞེས་གསུངས་པའི་ཕྱིར།
ག རང་ལུགས་ལམ་ཤེས་ཀྱི་མཚན་ཉིད་དབྱེ་བ་ས་མཚམས་རྩོད་སྤོང་
སོགས།
༈ རང་ལུགས་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མངོན་པར་རྟོགས་པ་དེ་ལམ་ཤེས་ཀྱི་ས
མཚན་ཉིད། དེ་ལ་དབྱེ་ན། ཉན་ཐོས་ཀྱི་ལམ་ཤེས་པའི་ལམ་ཤེས་སོགས་གསུམ་ཡོད། ས་
མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། ཁོ་ན་རེ། ཐེག་
ཆེན་གྱི་མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚན་ཉིད་དེ་ཐལ། མཚོན་བྱ་དེའི་ཕྱིར།
འདོད་མི་ནུས་ཏེ། རྗེས་ཐོབ་ཡེ་ཤེས་ལ་གནས་པའི་བྱང་སེམས་འཕགས་པའི་རྒྱུད་ལ་སྟོང་
ཉིད་མངོན་སུམ་དུ་རྟོགས་པའི་མཁྱེན་པ་མེད་པའི་ཕྱིར་ཏེ། དེའི་རྒྱུད་ལ་སྟོང་ཉིད་ལ་རྩེ་
གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་མེད་པའི་ཕྱིར། ཟེར་ན། འདིར་མ་
ཁྱབ། མ་གྲུབ་ན། དེ་ཆོས་ཅན། ཁྱོད་ཀྱི་རྒྱུད་ལ་དེ་མེད་པར་ཐལ། ཁྱོད་རྗེས་ཐོབ་ཡེ་ཤེས་

ལ་གནས་པའི་སེམས་དཔའ་ཡིན་པའི་ཕྱིར། ཞེས་ཟེར་ན། ཁ་ཅིག འདིར་མ་ཁྱབ་སྟེ།
མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཆོས་ཅན། ཁྱོད་ཀྱི་རྒྱུད་ལ་
རྗེས་ཐོབ་ཡེ་ཤེས་མེད་པར་ཐལ། ཁྱོད་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་
མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཁྱབ་པ་འགྲིག འདོད་
མི་ནུས་ཏེ། དེའི་རྒྱུད་ཀྱི་ཀུན་རྫོབ་སེམས་བསྐྱེད་དེ་རྗེས་ཐོབ་ཡེ་ཤེས་ཡིན་པའི་ཕྱིར། དེར་
ཐལ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཡིན་པའི་ཕྱིར་ཏེ། ཐེག་ཆེན་གྱི་མཐོང་
ལམ་དེ་ལ་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་དང་། ཐེག་ཆེན་གྱི་མཐོང་ལམ་
རྗེས་ཐོབ་ཡེ་ཤེས་གཉིས་སུ་གྲངས་ངེས་པ་གང་ཞིག དེ་ཐེག་ཆེན་གྱི་མཐོང་ལམ་མཉམ་
གཞག་ཡེ་ཤེས་མ་ཡིན་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་མཐོང་ལམ་དེ་ལ་ཀུན་རྫོབ་
དངོས་ཡུལ་དུ་བྱེད་པའི་ཐེག་ཆེན་གྱི་མཐོང་ལམ་དང་། དོན་དམ་དངོས་ཡུལ་དུ་བྱེད་པའི་
ཐེག་ཆེན་གྱི་མཐོང་ལམ་གཉིས་སུ་གྲངས་ངེས་པའི་ཕྱིར། ཞེས་ཟེར་ན། འདིར་མ་ཁྱབ་བོ། །
རང་ལན་ནི་རྗེས་ཐོབ་ཡེ་ཤེས་ལ་གནས་པའི་བྱང་སེམས་འཕགས་པས་སྟོང་ཉིད་མངོན་
སུམ་དུ་མ་རྟོགས་པར་ཐལ། དེའི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་མཁྱེན་པ་
མེད་པའི་ཕྱིར། རྟགས་ཁས། འདོད་ན། དེས་སྟོང་ཉིད་མ་རྟོགས་པར་ཐལ། འདོད་པའི་
ཕྱིར། འདོད་ན། དེས་ཆོས་ཐམས་ཅད་བདེན་མེད་དུ་མ་རྟོགས་པར་ཐལ། འདོད་པའི་
ཕྱིར། འདོད་ན། དེས་ཆོས་ཐམས་ཅད་བདེན་མེད་དུ་དམ་བཅས་པའི་དམ་བཅའ་དེ་རང་
གི་བཞེད་དོན་རང་སྨྲ་བ་པོའི་གང་ཟག་གིས་ཚད་མས་གྲུབ་པའི་དམ་བཅའ་མ་ཡིན་པར་
ཐལ། འདོད་པའི་ཕྱིར། འདོད་ན། དེ་དམ་བཅའ་ཡང་དག་མ་ཡིན་པར་ཐལ། འདོད་
པའི་ཕྱིར།

སྡེ་ཚན་གཉིས་པ་ལམ་ཤེས་མཚོན་བྱེད་ཀྱི་ཆོས་བཅུ་གཅིག་ལས་དང་པོ་ལག་ཤེས་
ཡན་ལག་གི་སྐོར་
ཀ ལམ་ཤེས་ཡན་ལག་ལྔ་དང་ལམ་ཤེས་ཀྱི་ཡན་ལག་མཚན་ཉིད་འཇོག་
ཚུལ་སྐོར་ལ་དོགས་པ་གཅོད་པ། 
༈ ལྷ་རྣམས་རུང་བར་བྱ་བའི་ཕྱིར། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། དེ་བཞིན་གཤེགས་པའི་རང་བཞིན་གྱི་འོད་ཀྱིས་ལམ་ཤེས་ཀྱི་
མདོ་འཆད་པའི་འཁོར་དུ་ལྷགས་པའི་འདོད་གཟུགས་ཀྱི་ལྷ་རྣམས་ཀྱི་འོད་མོག་མོག་པོར་
མཛད་པ་ཆོས་ཅན། དགོས་པ་ཡོད་དེ། ལམ་ཤེས་ཀྱི་མདོ་འཆད་པའི་འཁོར་དུ་ལྷགས་པའི་
འདོད་གཟུགས་ཀྱི་ལྷ་རྣམས་ཀྱི་རྒྱུད་ལ་ཐེག་ཆེན་སེམས་བསྐྱེད་དང་། ལམ་ཤེས་མྱུར་དུ་སྐྱེ་
བའི་སྣོད་རུང་དུ་བསྒྲུབ་པའི་ཆེད་ཡིན་པའི་ཕྱིར། ལམ་ཤེས་དངོས་སུ་སྐྱེ་བའི་རྟེན་གྱི་ཡུལ་
སོ་སོར་ངེས་པ་ཡིན་ཏེ། ལམ་ཤེས་དངོས་སུ་སྐྱེ་བའི་རྟེན་གྱི་གང་ཟག་ཡིན་ན། བྱང་ཆུབ་
མཆོག་ཏུ་སེམས་བསྐྱེད་པའི་གང་ཟག་ཡིན་དགོས་པའི་ཕྱིར། བྱང་ཆུབ་སེམས་དཔའ་ལས་
གཞན་པའི་གང་ཟག་གི་རྒྱུད་ལ་ལམ་ཤེས་སྐྱེ་མི་རུང་བ་མ་ཡིན་ཏེ། སེམས་ཅན་ཐམས་ཅད་
ལ་སངས་རྒྱས་ཀྱི་རིགས་ཀྱིས་ཁྱབ་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་
འཕགས་པ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་རང་བཞིན་གྱི་
ཁྱད་པར་དུ་འཕགས་པ་ཡིན་ཏེ། ཁྱོད་རང་རྒྱུད་ཀྱི་འདོད་པའི་ཟག་པ་དང་། སྲིད་པའི་
ཟག་པ་རྣམས་གཞན་དོན་བྱེད་པའི་ཡན་ལག་ཏུ་སྒྱུར་བར་བྱེད་པའི་རྒྱལ་སྲས་འཕགས་པ་
ཡིན་པའི་ཕྱིར། ཡང་དེ་ཆོས་ཅན། ཁྱོད་ཀྱི་རྒྱུད་ཀྱི་ལམ་ཤེས་དེ་ཉན་ཐོས་ཀྱི་ལམ་ལས་བྱེད་
ལས་ཀྱི་སྒོ་ནས་ཁྱད་པར་དུ་འཕགས་པ་ཡིན་ཏེ། ཁྱོད་ཀྱི་རྒྱུད་ཀྱི་ལམ་ཤེས་དེས་སེམས་ཅན་
མཐའ་ཡས་པ་སྨིན་གྲོལ་ལ་འགོད་པར་བྱེད་པའི་ཕྱིར། གཉིས་པ་ལ་ཁ་ཅིག ལམ་ཤེས་ཀྱི་
རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་སེམས་དཔའི་ཡོན་ཏན་དེ་ལམ་ཤེས་
ཀྱི་ཡན་ལག་གི་མཚན་ཉིད་ཡིན་ཟེར་ན། རྣམ་མཁྱེན་ཆོས་ཅན། སེམས་དཔའི་ཡོན་ཏན་

ཡིན་པར་ཐལ། ལམ་ཤེས་ཀྱི་ཡན་ལག་ཡིན་པའི་ཕྱིར། རྟགས་གྲུབ་སྟེ། སངས་རྒྱས་ཀྱི་ས་ན་
ལམ་ཤེས་ཀྱི་ཡན་ལག་ཡོད་པའི་ཕྱིར་ཏེ། དེ་ན་ཡན་ལག་ཅན་གྱི་ལམ་ཤེས་ཡོད་པའི་ཕྱིར་
ཏེ། དེ་ན་ལམ་ཤེས་ཡོད་པའི་ཕྱིར། གཞན་ཡང་། ལམ་མ་ཞུགས་གང་ཟག་གི་རྒྱུད་ལ་ལམ་
ཤེས་ཀྱི་ཡན་ལག་མེད་པར་ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། ཐེག་
པ་ཆེན་པོར་རིགས་སད་པ་དེ་ལམ་ཤེས་ཀྱི་ཡན་ལག་ཡིན་པའི་ཕྱིར་ཏེ། ཡུལ་ངེས་པ་དང་
ཁྱབ་པ་དང་། ཞེས་པའི་གཞུང་གི་དོན་གྲུབ་པའི་ཕྱིར། ཁོ་ན་རེ། ལམ་ཤེས་ཀྱི་རང་བཞིན་
ལམ་ཤེས་ཀྱི་ཡན་ལག་ཡིན་པར་ཐལ། ཐེག་པ་ཆེན་པོའི་རིགས་སད་པ་དེ་ལམ་ཤེས་ཀྱི་ཡན་
ལག་ཡིན་པའི་ཕྱིར། རྟགས་ཁས། འདོད་ན། ལམ་ཤེས་ཀྱི་ངོ་བོ་ལམ་ཤེས་ཡན་ལག་ཡིན་
པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་
ཐལ། བདག་མེད་ཡིན་པའི་ཕྱིར། ཟེར་ན། ལན་འོག་ཏུ་འཆད།
ཁག རང་ལུགས་ལམ་ཤེས་ཡན་ལག་གི་མཚན་ཉིད་དབྱེ་བ་ས་མཚམས་རྩོད་
སྤོང་སོགས། 
༈ རང་ལུགས་ནི། ལམ་ཤེས་ཀྱི་རྒྱུ་ངོ་བོ་འབྲས་བུ་གསུམ་པོ་གང་རུང་གིས་བསྡུས་པའི་
སྙིང་རྗེ་ཆེན་པོས་ཟིན་པའི་ཡོན་ཏན་ཁྱད་པར་ཅན་དེ། ལམ་ཤེས་ཀྱི་ཡན་ལག་གི་མཚན་
ཉིད། དེ་ལ་དབྱེ་ན་ལྔ་ཡོད་དོ། །ས་མཚམས་ཐེག་པ་ཆེན་པོའི་རིགས་སད་པ་ནས། སངས་
རྒྱས་ཀྱི་སའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། ལམ་ཤེས་ཆོས་ཅན། ལམ་ཤེས་ཀྱི་
ཡན་ལག་ཡིན་པར་ཐལ། མཚན་ཉིད་དེ་འཐད་པའི་ཕྱིར། མ་གྲུབ་ན། དེར་ཐལ། ལམ་
ཤེས་ཡིན་པའི་ཕྱིར། རྩ་བར་འདོད་ན། ལམ་ཤེས་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་
པར་ཐལ། ཁྱོད་བདག་མེད་ཡིན་པའི་ཕྱིར། ཞེས་བཀག་ནས། ལམ་ཤེས་རྫོགས་བྱེད་ཀྱི་ཆ་
ཤས་སུ་གྱུར་པའི་སེམས་དཔའི་ཡོན་ཏན་དེ། འདིར་བསྟན་ལམ་ཤེས་ཀྱི་ཡན་ལག་གི་
མཚན་ཉིད་ཟེར་ན། ནང་འགལ་ཏེ། འདིར་བསྟན་ལམ་ཤེས་ཡིན་ན། ལམ་ཤེས་རྫོགས་
བྱེད་ཀྱི་ཆ་ཤས་སུ་གྱུར་པའི་སེམས་དཔའི་ཡོན་ཏན་ཡིན་དགོས་པར་ཐལ། འདིར་བསྟན་

ལམ་ཤེས་ཀྱི་ཡན་ལག་ཡིན་ན། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་དཔའི་
ཡོན་ཏན་ཡིན་དགོས་པའི་ཕྱིར། རྟགས་སོང་། འདོད་ན། སྐབས་འདིར་བསྟན་གྱི་ལམ་
ཤེས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། སྐབས་འདིར་བསྟན་གྱི་
ལམ་ཤེས་ཀྱི་ཡན་ལག་ཡིན་པར་ཐལ། ལམ་ཤེས་རྫོགས་བྱེད་ཀྱི་ཆ་ཤས་སུ་གྱུར་པའི་སེམས་
དཔའི་ཡོན་ཏན་ཡིན་པའི་ཕྱིར། རྟགས་གྲུབ། ཁྱབ་པ་སོང་། འདོད་ན། དེ་ཆོས་ཅན།
ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། འཁོར་གསུམ།
གཞན་ཡང་འཕགས་ལམ་ཆོས་ཅན། ཁྱོད་ཁྱོད་ཀྱི་ཡན་ལག་མ་ཡིན་པར་ཐལ། ཁྱོད་བདག་
མེད་ཡིན་པའི་ཕྱིར། ཁྱབ་པ་སོང་། འདོད་ན། འཕགས་ལམ་ཆོས་ཅན། ཁྱོད་འཕགས་
ལམ་གྱི་ཡན་ལག་ཡིན་པར་ཐལ། ཁྱོད་འཕགས་ལམ་ཡན་ལག་ཡིན་པའི་ཕྱིར། ཁྱབ་སྟེ། །
བྱང་ཆུབ་ཡན་ལག་ཡིན་ན་བྱང་ཆུབ་ཀྱི་ཡན་ལག་ཡིན་དགོས་པའི་ཕྱིར། རྟགས་བུད། ཁ་
ཅིག ཐེག་ཆེན་གྱི་སྒོམ་ལམ་ཆོས་ཅན། ཁྱོད་ཁྱོད་ཀྱི་བྱེད་པ་མ་ཡིན་པར་ཐལ། ཁྱོད་བདག་
མེད་ཡིན་པའི་ཕྱིར། ཁྱབ་པ་འགྲིག འདོད་ན། དེ་ཆོས་ཅན། ཁྱོད་ཐེག་ཆེན་གྱི་སྒོམ་ལམ་
གྱི་བྱེད་པ་ཡིན་པར་ཐལ། ཁྱོད་ཐེག་ཆེན་གྱི་སྒོམ་ལམ་སྒོམ་སྟོབས་ཀྱིས་ཐོབ་པའི་ཕན་ཡོན་
ཡིན་པའི་ཕྱིར། དེ་བཞིན་དུ། ཐེག་ཆེན་གྱི་སྦྱོར་བ་ཆོས་ཅན། ཁྱོད་ཁྱོད་ཀྱི་ཡོན་ཏན་མ་
ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ཁྱབ་པ་ཁས་བླངས་སོ། །ཞེས་ཟེར། །
ག ལམ་ཤེས་སྐྱེ་བའི་རྟེན་གྱི་ཡུལ་སོ་སོར་ངེས་པའི་དོན་སོགས།
༈ དེ་ཡང་བྱང་ཆུབ་མཆོག་ཏུ་སེམས་བསྐྱེད་པ་ཁོ་ན་ཡིན་པས་ཡུལ་སོ་སོར་ངེས་པ་ཡིན་ནོ།།
ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། རྩ་བའི་
སྦྱོར་བ་གཉིས་པ་འགོད། གཉིས་པ་ལ་ཁ་ཅིག ལམ་ཤེས་ཆོས་ཅན། ཁྱོད་དངོས་སུ་སྐྱེ་བའི་
རྟེན་གྱི་ཡུལ་སོ་སོར་ངེས་པ་ཡིན་ཏེ། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཁོ་
ནའི་རྒྱུད་ལ་དངོས་སུ་སྐྱེ་བའི་ཕྱིར། ཟེར་ན། སངས་རྒྱས་འཕགས་པའི་རྒྱུད་ལ་རྣམ་མཁྱེན་
དངོས་སུ་སྐྱེ་བར་ཐལ། རྣམ་མཁྱེན་རྒྱུད་ལྡན་གྱི་གང་ཟག་ཡིན་ན། རང་རྒྱུད་ལ་རྣམ་

མཁྱེན་དངོས་སུ་མི་སྐྱེ་བས་མ་ཁྱབ་པའི་ཕྱིར། མ་གྲུབ་ན་སོང་། དེར་ཐལ། ལམ་ཤེས་རྒྱུད་
ལྡན་ཡིན་ན། རང་རྒྱུད་ལ་ལམ་ཤེས་དངོས་སུ་མི་སྐྱེ་བས་མ་ཁྱབ་པའི་ཕྱིར། མ་གྲུབ་ན་
སོང་། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་ཆོས་ཅན། དེར་ཐལ། དེའི་ཕྱིར།
མ་གྲུབ་ན། དེར་ཐལ། ཁྱོད་གང་ཟག་གང་ཞིག ལམ་ཤེས་ཁྱོད་ཀྱི་རྒྱུད་ལ་ཡོད་པའི་ཕྱིར།
མ་གྲུབ་ན། ལམ་ཤེས་ཆོས་ཅན། བྱང་ཆུབ་མཆོག་ཏུ་སེམས་བསྐྱེད་པའི་གང་ཟག་གི་རྒྱུད་
ལ་ཁྱོད་ཡོད་པར་ཐལ། ཁྱོད་བྱང་འཕགས་ཀྱི་རྒྱུད་ལ་ཡོད་པའི་ཕྱིར། རྩ་བར་འདོད་ན།
སངས་རྒྱས་འཕགས་པ་ཆོས་ཅན། ཁྱོད་འཚང་རྒྱ་བར་ཐལ། ཁྱོད་ཀྱི་རྒྱུད་ལ་རྣམ་མཁྱེན་
དངོས་སུ་སྐྱེ་བའི་ཕྱིར། འདོད་ན། དེ་ཆོས་ཅན། ཁྱོད་འཚང་རྒྱ་འགྱུར་གྱི་གང་ཟག་ཡིན་
པར་ཐལ། ཁྱོད་གང་ཟག་གང་ཞིག ཁྱོད་འཚང་རྒྱ་བའི་ཕྱིར་རོ། ། ༈ ། །རང་ལུགས་ལ།
ལམ་ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་ན། བྱང་ཆུབ་སེམས་དཔའ་
ཡིན་པས་ཁྱབ་བྱས་པ་ལ། ཁོ་ན་རེ། ལམ་ཤེས་དེ་ཁམས་གསུམ་གང་རུང་གི་རྟེན་ལ་དངོས་
སུ་གསར་དུ་མི་སྐྱེ་བར་ཐལ། དེ་འདོད་པའི་གང་ཟག་གི་རྟེན་ལ་དངོས་སུ་གསར་དུ་མི་སྐྱེ་
དེ་གཟུགས་ཁམས་པ་དང་། གཟུགས་མེད་ཁམས་པའི་གང་ཟག་གི་རྟེན་ལ་ཡང་དངོས་སུ་
གསར་དུ་མི་སྐྱེ་བའི་ཕྱིར། དང་པོ་མ་གྲུབ་ན། འདོད་པའི་རྟེན་ཅན་གྱི་གང་ཟག་དེ་ལམ་
ཤེས་དངོས་སུ་གསར་དུ་སྐྱེ་བའི་རྟེན་གྱི་གང་ཟག་ཡིན་པར་ཐལ། མ་གྲུབ་པ་དེའི་ཕྱིར།
འདོད་ན། འདོད་པའི་གང་ཟག་ཆོས་ཅན། བྱང་ཆུབ་སེམས་དཔའ་ཡིན་པར་ཐལ།
འདོད་པའི་ཕྱིར། རྟགས་གྲུབ། ཁྱབ་པ་ཁས། ཞེས་ཟེར་རོ། །་
ང་། སེམས་ཅན་གྱི་རྒྱུད་ལ་སངས་རྒྱས་ཀྱི་རིགས་ཀྱིས་ཁྱབ་པའི་སྒྲུབ་བྱེད་
དང་མཐར་ཐུག་ཐེག་གཅིག་གི་སྒྲུབ་བྱེད་དེ་ལ་ལུང་གིས་མི་གནོད་པའི་ཚུལ་
སོགས། ་༈ ཐེག་པ་གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི། མཚན་ཉིད་པ་ནི་མ་
ཡིན་ནོ། །ཞེས་ལུགས་ལས་འབྱུང་བས་སྐྱེ་བོ་ཐམས་ཅད་བླ་ན་མེད་པ་ཡང་དག་པར་རྫོགས་

པའི་བྱང་ཆུབ་ཏུ་སེམས་བསྐྱེད་པ་ཅན་ཡིན། ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། ཁམས་གསུམ་ལ་འདོད་ཆགས་དང་བྲལ་བའི་
ཉན་རང་དགྲ་བཅོམ་པ་དང་ཁམས་གསུམ་ལ་འདོད་ཆགས་དང་མ་བྲལ་བའི་རྣལ་འབྱོར་པ་
པ་རྣམས་ཆོས་ཅན། ཁྱོད་ལ་སངས་རྒྱས་ཀྱི་རིགས་ཀྱིས་ཁྱབ་པ་ཡིན་ཏེ། ཁྱོད་སངས་རྒྱས་
ཐོབ་ཕྱིར་དུ་ལམ་ཤེས་བསྒོམ་དགོས་ཀྱི་གང་ཟག་ཡིན་པའི་ཕྱིར། དེ་རྣམས་ཀྱི་སངས་རྒྱས་
ཐོབ་ཕྱིར་དུ་ལམ་ཤེས་བསྒོམ་དགོས་ཏེ། སེམས་ཅན་ཐམས་ཅད་སངས་རྒྱས་པའི་དུས་སྲིད་
པའི་ཕྱིར་ཏེ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། སེམས་ཅན་ཐམས་ཅད་སངས་
རྒྱས་པའི་དུས་སྲིད་པ་ལ་མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་ལུང་གིས་མི་
གནོད་དེ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་དྲང་དོན་དགོངས་པ་
ཅན་གྱི་མདོ་ཡིན་གྱི། ངེས་དོན་མཚན་ཉིད་པ་ནི་མ་ཡིན་ནོ། །ཞེས་ཤིང་རྟ་ཆེན་པོ་ཀླུ་སྒྲུབ་
དང་ཐོགས་མེད་གཉིས་ཀྱི་ལུགས་ལས་འབྱུང་བའི་ཕྱིར། ཁོ་ན་རེ། ཚུར་མཐོང་ལྷས་བྱིན་
ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་སངས་རྒྱས་པའི་
དུས་སྲིད་པར་ཐལ། མཐར་ཐུག་ཐེག་པ་གཅིག་ཏུ་གྲུབ་པའི་ཕྱིར། ཁྱབ་པ་ཁས། འདོད་ན།
དེ་ཆོས་ཅན། སེམས་ཅན་ཐམས་ཅད་ཡོད་པར་ཐལ། འདོད་པའི་ཕྱིར། འདོད་ན། ཚུར་
མཐོང་ལྷས་བྱིན་ཡོད་པར་ཐལ། འདོད་པའི་ཕྱིར། མ་ཁྱབ་ན། ཚུར་མཐོང་ལྷས་བྱིན་ཆོས་
ཅན། སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་སེམས་ཅན་
ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་ཟེར་བ་མི་འཐད་དེ། ཤེས་བྱ་ཆོས་ཅན།
ཆོས་དེ་དང་ཕན་ཚུན་ཐ་དད་དུ་གྱུར་པའི་ཚུར་མཐོང་ལྷས་བྱིན་སེམས་ཅན་ཐམས་ཅད་ཀྱི་
ཁོངས་སུ་འདུས་པར་ཐལ། ཚུར་མཐོང་ལྷས་བྱིན་ཡོད་པ་གང་ཞིག། ཆོས་དེ་མ་ཡིན་པ་དང་
ཕན་ཚུན་ཐ་དད་དུ་གྱུར་པའི་ཚུར་མཐོང་ལྷས་བྱིན་སེམས་ཅན་ཐམས་ཅད་ཀྱི་ཁོངས་སུ་མ་
འདུས་པའི་ཕྱིར། ཕྱི་མ་མ་གྲུབ་ན། ཆོས་དེ་མ་ཡིན་པ་དང་ཕན་ཚུན་ཐ་དད་དུ་གྱུར་པའི་
ཚུར་མཐོང་ལྷས་བྱིན་ཆོས་ཅན། སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་

ཐལ། ཁྱོད་སེམས་ཅན་ཐམས་ཅད་ཀྱི་ཁོངས་སུ་འདུས་པའི་ཕྱིར། རྟགས་སོང་། འདོད་ན།
ཤེས་བྱ་ཆོས་ཅན། ཤེས་བྱ་མ་ཡིན་པ་དང་ཕན་ཚུན་ཐ་དད་དུ་གྱུར་པའི་ཚུར་མཐོང་ལྷས་
བྱིན་ཡོད་པར་ཐལ། སེམས་ཅན་ཐམས་ཅད་ཡོད་པའི་ཕྱིར། ཁྱབ་པ་ཁས། རྩ་བར་འདོད་
ན། ཡང་རིགས་འགྲེ གཞན་ཡང་། སྒྲིབ་པ་ཐམས་ཅད་ཡོད་ན་ཁྱོད་ཡོད་པས་ཁྱབ་པར་
ཐལ། ཁྱོད་སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་
པ་ཡོད་པར་ཐལ། སེམས་ཅན་ཐམས་ཅད་ཡོད་ན་ཁྱོད་ཡོད་པས་ཁྱབ་པར་ཐལ། ཁྱོད་
སེམས་ཅན་ཐམས་ཅད་ཀྱི་ཁོངས་སུ་འདུས་པའི་ཕྱིར། ཞེས་པའི་ཐལ་འགྱུར་ལ་ཁྱབ་པར་
ཡོད་པའི་ཕྱིར། རྟགས་སོང་། འདོད་ན། སྒྲིབ་པ་ཐམས་ཅད་སྤངས་ན་ཁྱོད་སྤངས་པས་
ཁྱབ་པར་ཐལ། བདག་ཁྱོད་སྒྲིབ་པ་ཐམས་ཅད་ཀྱི་ཁོངས་སུ་འདུས་པའི་ཕྱིར་ཞེས་པའི་ཐལ་
འགྱུར་ལ་ཁྱབ་པ་ཡོད་པར་ཐལ། འདོད་པའི་ཕྱིར། འདོད་ན། ཁྱོད་བཞག་དཔྱོད། རང་
རྒྱུད་ཀྱི་སྒྲིབ་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རང་རྒྱུད་ཀྱི་སྒྲིབ་པ་ཡོད་
པའི་ཕྱིར་ཏེ། རང་རྒྱུད་ཀྱི་སྒྲིབ་པ་སྤོང་དགོས་ཀྱི་གང་ཟག་ཡོད་པའི་ཕྱིར། རྩ་བར་འདོད་
ན། སངས་རྒྱས་འཕགས་པ་ཆོས་ཅན། རང་རྒྱུད་ཀྱི་སྒྲིབ་པ་སྤངས་པར་ཐལ། སྒྲིབ་པ་
ཐམས་ཅད་སྤངས་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རང་རྒྱུད་ཀྱི་སྒྲིབ་པ་ཡོད་
པར་ཐལ། ཁྱོད་ཀྱིས་རང་རྒྱུད་ཀྱི་སྒྲིབ་པ་སྤངས་པའི་ཕྱིར། རྟགས་སོང་། གཞན་ཡང་།
ལྷས་བྱིན་ཚད་མས་མ་དམིགས་པའི་ས་ཕྱོགས་ཆོས་ཅན། སེམས་ཅན་ཐམས་ཅད་ཡོད་པར་
ཐལ། སངས་རྒྱས་འཕགས་པའི་རྒྱུད་ལ་སེམས་ཅན་ཐམས་ཅད་ལ་དམིགས་པའི་སྙིང་རྗེ་
ཆེན་པོ་ཡོད་པའི་ཕྱིར་ཏེ། སངས་རྒྱས་འཕགས་པའི་རྒྱུད་ལ་ཐུགས་རྗེ་ཆེན་པོ་ཡོད་པའི་
ཕྱིར། གཞན་ཡང་། གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་
དེ་བཞིན་ཉིད་དུ་མཐོང་། །ཞེས་ཆོས་གཅིག་གི་གནས་ལུགས་མངོན་སུམ་དུ་རྟོགས་ན། །
ཆོས་ཐམས་ཅད་ཀྱི་གནས་ལུགས་མངོན་སུམ་དུ་རྟོགས་པས་མ་ཁྱབ་པའི་ཕྱིར། མ་གྲུབ་ན་
སོང་། བུམ་པ་ཚད་མས་མ་དམིགས་པའི་ས་ཕྱོགས་ཀྱི་སངས་རྒྱས་འཕགས་པ་ཆོས་ཅན།

ཆེས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་དགོས་པར་ཐལ། ཐལ་འགྱུར་དེ་ལ་ཁྱབ་
འབྲེལ་ཡོད་པའི་ཕྱིར། འདོད་ན། རང་དོན་མོས་པ་སྒོམ་ལམ་ལ་གནས་པའི་གང་ཟག་ཡིན་
ན། རང་དོན་གཙོ་བོར་དོན་དུ་གཉེར་བའི་གང་ཟག་ཡིན་དགོས་པར་ཐལ། འདོད་པའི་
ཕྱིར། འདོད་མི་ནུས་ཏེ། རང་དོན་གཙོ་བོར་དོན་དུ་གཉེར་བའི་བྱང་འཕགས་མེད་པའི་
ཕྱིར། ཁོ་ན་རེ། རང་དོན་མོས་པ་སྒོམ་ལམ་དང་། གཞན་དོན་མོས་པ་སྒོམ་ལམ་གཉིས་
འགལ་བར་ཐལ། རང་དོན་ཆོས་སྐུ་དང་གཞན་དོན་གཟུགས་སྐུ་གཉིས་འགལ་བའི་ཕྱིར་ཏེ།
རང་དོན་དོན་དམ་པའི་སྐུ་དང་། གཞན་དོན་ཀུན་རྫོབ་པའི་སྐུ་གཉིས་འགལ་བའི་ཕྱིར། །
ཟེར་ན་རྩ་བར་མ་ཁྱབ་བོ། །་
ཚོ། བདུན་པ་མོས་པ་སྒོམ་ལམ་ཕན་ཡོན་གྱི་སྐབས།
ཀ མོས་པ་སྒོམ་ལམ་ཕན་ཡོན་གྱི་མཚན་ཉིད་དབྱེ་བ་ས་མཚམས་རྩོད་སྤོང་
སོགས། ། ན་༩༡ པ་
༈ ཤེས་རབ་ཕ་རོལ་ཕྱིན་པ་ལ། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་
གཉིས། དང་པོ་ནི། མོས་པའི་ཕན་ཡོན་ཉི་ཤུ་རྩ་བདུན་ཡོད་དེ། དེ་ལ་བསྟོད་པ་དགུ་
བཀུར་བ་དགུ། བསྔགས་པ་དགུ་རྣམས་སུ་ཡོད་པའི་ཕྱིར། གཉིས་པ་ནི། རང་ཐོབ་བྱེད་ཀྱི་
ཐབས་སུ་གྱུར་པའི་མོས་པ་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་མོས་པ་སྒོམ་
ལམ་གྱི་ཕན་ཡོན་གྱི་མཚན་ཉིད། དབྱེ་ན་ཉི་ཤུ་རྩ་བདུན་ཡོད། ས་མཚམས་སྒོམ་ལམ་
བསྒོམ་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་ན་ཡོད། རྩོད་པ་སྤོང་བ་ལ་ཁ་
ཅིག མོས་པ་སྒོམ་ལམ་གྱི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་
ཐལ། མོས་པ་སྒོམ་ལམ་བསྒོམ་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། མོས་པ་སྒོམ་ལམ་
བསྒོམ་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། རྣམ་མཁྱེན་བསྒོམ་པའི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར་ཟེར་ན་ལན་འོག་ཏུ་འཆད་དོ། ། །

་ལོའི་ཀམ་བརྒྱད་པ་བསྔོ་བ་སྒོམ་ལམ་གྱི་སྐབས། ་
ཀ མཁས་པ་གཞན་གྱིས་འདོད་པའི་བསྔོ་བ་སྒོམ་ལམ་གྱི་མཚན་ཉིད་སྐོར་
ལ་དཔྱད་པ། ཏེ་ཁ10 །
༈ ཡོངས་སུ་བསྔོ་བ་ཁྱད་པར་ཅན། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་
པ་གཉིས། དང་པོ་ནི། ས་གཉིས་པ་བའི་རྒྱུད་ཀྱི་བསྔོ་བ་ཆོས་ཅན། ཉན་རང་གི་བསྔོ་བ་
ལས་ཁྱད་པར་དུ་འཕགས་ཏེ། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཏུ་སྒྱུར་བར་
བྱེད་པའི་བསྔོ་བ་ཡིན་པའི་ཕྱིར། གཉིས་པ་ལ་གསུམ། དང་པོ་ནི། ཁ་ཅིག་རང་གཞན་གྱི་
དགེ་རྩ་རྫོགས་བྱང་གི་རྒྱུར་སྒྱུར་བར་བྱེད་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་
མངོན་རྟོགས་དེ། བསྔོ་བ་སྒོམ་ལམ་གྱི་མཚན་ཉིད་ཟེར་ན། རང་གི་དགེ་རྩ་རྫོགས་བྱང་གི་
རྒྱུར་སྒྱུར་བར་བྱེད་པའི་བསྔོ་བ་སྒོམ་ལམ་ཡོད་པར་ཐལ། མཚན་ཉིད་དེ་འཐད་པའི་ཕྱིར།
འདོད་མི་ནུས་ཏེ། རྫོགས་པའི་བྱང་ཆུབ་ཀྱི་རྒྱུ་མེད་པའི་ཕྱིར། དེ་རྟག་པ་ཡིན་པའི་ཕྱིར་ཏེ།
ངོ་བོ་ཉིད་སྐུ་རྫོགས་པའི་བྱང་ཆུབ་ཡིན་པའི་ཕྱིར་ཞེས་ཟེར། ཁ་ཅིག རང་གཞན་གྱི་དགེ་
རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་ཟག་པ་དང་བཅས་པའི་ཐེག་
ཆེན་གྱི་རྗེས་ལ་མངོན་རྟོགས་དེ་བསྔོ་བ་སྒོམ་ལམ་གྱི་མཚན་ཉིད་ཟེར་ན། རང་གི་དགེ་རྩ་
རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བསྔོ་བ་སྒོམ་ལམ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན། གཞན་གྱི་དགེ་རྩ་རྫོགས་བྱང་གི་
ཡན་ལག་ཏུ་སྒྱུར་བར་བྱེད་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་
ཡིན་པར་ཐལ། འདོད་པའི་ཕྱིར། འདོད་ན། རང་གི་དགེ་རྩ་དེ་གཞན་གྱི་དགེ་རྩ་ཡིན་པར་
ཐལ། འདོད་པའི་ཕྱིར།
ཁ། རང་ལུགས་བསྔོ་བ་སྒོམ་ལམ་གྱི་མཚན་ཉིད་དབྱེ་བ་ས་མཚམས་རྩོད་
སློང་སོགས། །
༈ རང་ལུགས་ལ། རང་གཞན་གང་རུང་གི་དགེ་རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་

སྒྱུར་བར་བྱེད་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་ས་
རྗེས་ལ་མངོན་རྟོགས་དེ་བསྔོ་བ་སྒོམ་ལམ་གྱི་མཚན་ཉིད། དབྱེ་ན་བཅུ་གཉིས་ཡོད། ས་
མཚམས་ས་དང་པོ་ནས་ས་བཅུ་པའི་བར་ན་ཡོད། རྩོད་པ་སྤོང་བ་ལ་ཁོ་ན་རེ། ཐེག་དམན་
གྱི་བསྔོ་བ་སྒོམ་ལམ་མེད་པར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཐེག་དམན་
གྱི་མོས་བསྔོ་ཡིད་རང་གསུམ་གྱི་སྒོམ་ལམ་ཡོད་པའི་ཕྱིར་ཏེ། ཐེག་དམན་གྱི་དེ་གསུམ་གྱི་
དགེ་རྩ་ཡོད་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ། རང་གཞན་གྱི་དགེ་རྩ་རྫོགས་པའི་
བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་བསྔོ་བ་སྒོམ་ལམ་ཡོད་པར་ཐལ། མཚན་ཉིད་
དེ་འཐད་པའི་ཕྱིར། འདོད་ན། ཁོ་ཁོ་རང་ཡིན་པར་ཐལ། ཁོ་ཡོད་པའི་ཕྱིར། འདོད་ན། །
དེ་ཆོས་ཅན། རང་གཞན་གྱི་དགེ་རྩ་རྫོགས་བྱང་གི་ཡན་ལག་ཡིན་པར་ཐལ། འདོད་པའི་
ཕྱིར། འདོད་ན། དེ་རྩ་ཡིན་ན། རྫོགས་པའི་བྱང་ཆུབ་ཀྱི་ཡན་ལག་ཡིན་དགོས་པར་ཐལ།
འདོད་པའི་ཕྱིར། འདོད་མི་ནུས་ཏེ། རྫོགས་བྱང་དུ་མ་བསྔོས་པའི་དགེ་རྩ་ཡོད་པའི་ཕྱིར་
ཏེ། ཐེག་དམན་གྱི་དགེ་རྩ་ཡོད་པའི་ཕྱིར། གཞན་ཡང་། ཉན་ཐོས་སྒོམ་ལམ་པའི་དགེ་རྩ་
རྫོགས་བྱང་གི་ཡན་ལག་ཏུ་སྒྱུར་བར་བྱེད་པའི་བྱང་སེམས་ཀྱི་བསྔོ་བ་སྒོམ་ལམ་ཡོད་པར་
ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། བྱང་སེམས་སྒོམ་ལམ་པ་དང་
ཉན་ཐོས་སྒོམ་ལམ་པ་རྒྱུད་ཐ་དད་ཡིན་པའི་ཕྱིར། ཞེས་བཀག་ནས། དེས་ན། རང་རྒྱུད་
ལྡན་གྱི་དགེ་རྩ་རྫོགས་པའི་བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་ཟག་པ་དང་བཅས་
པའི་ཐེག་ཆེན་གྱི་རྗེས་ལ་མངོན་རྟོགས་ཐེག་ཆེན་གྱི་བསྔོ་བ་སྒོམ་ལམ་གྱི་མཚན་ཉིད་ཟེར་ན།
ས་གཉིས་པ་བའི་རྒྱུད་ཀྱི་བསྔོ་བ་སྒོམ་ལམ་ཆོས་ཅན། མཚན་ཉིད་ཀྱི་ཟུར་དང་པོ་དེར་ཐལ།
མཚོན་བྱ་དེའི་ཕྱིར། འདོད་ན། ས་གཉིས་པ་བའི་རྒྱུད་ཀྱི་དགེ་རྩ་དེ་རྫོགས་པའི་བྱང་ཆུབ་
ཀྱི་ཡན་ལག་ཏུ་ཐལ། འདོད་པའི་ཕྱིར། ཁྱབ་པ་ཁས་བླངས་སོ། །འདོད་ན། ས་གཉིས་པ་
བའི་རྒྱུད་ཀྱི་དགེ་རྩ་ཡིན་ན་རྫོགས་པའི་བྱང་ཆུབ་ཀྱི་ཡན་ལག་ཡིན་པས་ཁྱབ་པར་ཐལ།
འདོད་པའི་ཕྱིར། འདོད་ན། ས་གཉིས་པ་བའི་རྒྱུད་ཀྱི་གཞུང་ཤེར་ཕྱིན་ཆོས་ཅན། དེར་

ཐལ། དེའི་ཕྱིར་ཏེ། དེའི་རྒྱུད་ཀྱི་རྣམ་དཀར་གྱི་ཡོན་ཏན་ཡིན་པའི་ཕྱིར། འདོད་ན། དེ་
ཆོས་ཅན། བྱང་ཆུབ་ཀྱི་ཡན་ལག་ཏུ་ཐལ། འདོད་པའི་ཕྱིར། འདོད་ན། ཐར་ལམ་དུ་ཐལ་
འདོད་པའི་ཕྱིར། མཚན་ཉིད་དེ་ཡང་མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་བྱང་སེམས་ཀྱི་བསྔོ་བ་སྒོམ་ལམ་ཆོས་ཅན། ཟག་པ་དང་བཅས་པའི་ཐེག་
ཆེན་གྱི་རྗེས་ལ་མངོན་རྟོགས་སུ་ཐལ། ཐེག་ཆེན་གྱི་བསྔོ་བ་སྒོམ་ལམ་ཡིན་པའི་ཕྱིར། ཁྱབ་
པ་ཁས། འདོད་ན། ཟག་པ་དང་བཅས་པར་ཐལ། འདོད་པའི་ཕྱིར། འདོད་མི་ནུས་ཏེ།
ཟག་པ་དང་བྲལ་བའི་ཕྱིར་ཏེ། ཟག་པ་སྤངས་པའི་ཕྱིར་ཏེ། ཟག་པ་ཟད་པའི་གང་ཟག་གི་
རྒྱུད་ཀྱི་ཤེས་པ་ཡིན་པའི་ཕྱིར། གཞན་ཡང་། ཉན་ཐོས་སྒོམ་ལམ་པས་ཟས་ཕུལ་བའི་
བསོད་རྣམས་རྫོགས་བྱང་དུ་བསྔོ་བར་བྱེད་པའི་བྱང་སེམས་སྒོམ་ལམ་པའི་རྒྱུད་ཀྱི་བསྔོ་བ་
ཆོས་ཅན། མཚན་ཉིད་དེར་ཐལ། ཐེག་ཆེན་གྱི་བསྔོ་བ་སྒོམ་ལམ་ཡིན་པའི་ཕྱིར། ཁྱབ་པ་
ཁས། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། ལན་མེད་དོ། །
དུ་སྐྱེ་བ་ལས། དགུ་པ་རྗེས་སུ་ཡི་རང་སྒོམ་ལམ་གྱི་སྐོར།
ཀ་མཁས་པ་གཞན་གྱིས་འདོད་པའི་རྗེས་སུ་ཡི་རང་མཚན་ཉིད་སྐོར་ལ་
དཔྱད་པ། སྒོ་ར བ་བསྐོར་ཚོགས་པ་
༈ ཐབས་དང་མི་དམིགས་པ་དག་གི། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ས་གཉིས་པ་བས་རང་གཞན་གྱི་དགེ་རྩ་ལ་དགའ་བ་བསྒོམ་
པའི་ཡེ་ཤེས་ཆོས་ཅན། རྗེས་སུ་ཡི་རང་སྒོམ་ལམ་ཡིན་ཏེ། རང་གཞན་གྱི་དགེ་རྩ་ལ་དགའ་
བ་བསྒོམ་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་
ལ་མངོན་རྟོགས་ཡིན་པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག རང་
གཞན་གྱི་དགེ་རྩ་ལ་དགའ་བ་བསྒོམ་པའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་
མངོན་རྟོགས་དེ། རྗེས་སུ་ཡི་རང་སྒོམ་ལམ་གྱི་མཚན་ཉིད། ཟེར་ན། རང་གི་དགེ་རྩ་ལ་
དགའ་བ་བསྒོམ་པའི་རྗེས་སུ་ཡི་རང་སྒོམ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་

དེའི་ཕྱིར། འདོད་ན། དེ་ཆོས་ཅན། གཞན་གྱི་དགེ་རྩ་ལ་དགའ་བ་བསྒོམ་པའི་ཐེག་ཆེན་གྱི་
རྗེས་ལ་མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། རང་གི་དགེ་རྩ་དེ་
གཞན་གྱི་དགེ་རྩ་ཡིན་པར་ཐལ། འདོད་པའི་ཕྱིར། ཁ་ཅིག རང་གཞན་གྱི་དགེ་རྩ་ལ་
དགའ་བ་བསྒོམ་པའི་རབ་ཏུ་ཕྱེ་བའི་ཟག་པ་དང་བཅས་པའི་ཐེག་ཆེན་གྱི་རྗེས་ལ་མངོན་
རྟོགས། ཐེག་ཆེན་གྱི་རྗེས་སུ་ཡི་རང་སྒོམ་ལམ་གྱི་མཚན་ཉིད་ཟེར་བ་དང་། ཐེག་ཆེན་གྱི་
ཟག་བཅས་སྒོམ་ལམ་ཡིན་ན། མོས་པ་སྒོམ་ལམ། བསྔོ་བ་སྒོམ་ལམ། རྗེས་སུ་ཡི་རང་སྒོམ་
ལམ་གསུམ་ཀ་ཡིན་པས་ཁྱབ་ཟེར་ན་ནང་འགལ་ཏེ། གང་ཟག་གི་བདག་མེད་དོན་སྤྱིའི་
ཚུལ་གྱིས་རྟོགས་པའི་ཐེག་ཆེན་གྱི་རྗེས་ལ་མངོན་རྟོགས་ཆོས་ཅན། དེ་གསུམ་ཀ་ཡིན་པར་
ཐལ། ཐེག་ཆེན་གྱི་ཟག་བཅས་སྒོམ་ལམ་ཡིན་པའི་ཕྱིར། ཁྱབ་པ་ཁས། རྟགས་སླ། འདོད་
ན། དེ་ཆོས་ཅན། རང་གཞན་གྱི་དགེ་རྩ་ལ་དགའ་བ་བསྒོམ་པའི་རབ་ཏུ་ཕྱེ་བའི་ཐེག་ཆེན་
གྱི་རྗེས་ལ་མངོན་རྟོགས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་
ཀྱིས་དངོས་ཡུལ་དུ་གྱུར་པའི་དགེ་བ་ཡོད་པར་ཐལ། འདོད་པའི་ཕྱིར། འདོད་ན། གང་
ཟག་གི་བདག་མེད་དགེ་བ་ཡིན་བར་ཐལ། འདོད་པའི་ཕྱིར། འདོད་ན། གང་ཟག་གི་
བདག་མེད་ཆོས་ཅན། འདུས་བྱས་ཡིན་པར་ཐལ། དགེ་བ་ཡིན་པའི་ཕྱིར། ཡང་མོས་པ་
སྒོམ་ལམ་སོགས་གསུམ་པོ་དེ་ལ་བྱེད་ལས་མི་འདྲ་བའི་ཁྱད་པར་མེད་པར་ཐལ། དེ་གསུམ་
ཡིན་ཁྱབ་མཉམ་ཡིན་པའི་ཕྱིར། མ་གྲུབ་ན་སོང་། དེར་ཐལ། ཐེག་ཆེན་གྱི་ཟག་བཅས་སྒོམ་
ལམ་ཡིན་ན། དེ་གསུམ་ཀ་ཡིན་པས་ཁྱབ་བའི་ཕྱིར། རྟགས་ཁས། འདོད་ན། འགྲེལ་པ་
དང་འགལ་ལོ། །
ཁ། རང་ལུགས་རྗེས་སུ་ཡི་རང་སྒོམ་ལམ་གྱི་མཚན་ཉིད་དབྱེ་བ་ས་
མཚམས་རྩོད་སྤོང་སོགས། །
༈ རང་ལུགས་ནི། རང་གཞན་གང་རུང་གི་དགེ་རྩ་ལ་དགའ་བ་བསྒོམ་པའི་སྒྲ་དོན་འདྲེས་
རུང་དུ་འཛིན་པའི་རྟོག་པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། རྗེས་སུ་

ཡི་རང་སྒོམ་ལམ་གྱི་མཚན་ཉིད། དབྱེ་ན་གཉིས་ཡོད་དེ། ས་མཚམས་ས་དང་པོ་ནས་བཅུ་
པའི་བར་ན་ཡོད། རྩོད་པ་སྤོང་བ་ལ་ཁ་ཅིག བསམ་གཏན་གསུམ་པའི་རྟེན་ཅན་གྱི་བྱང་
སེམས་སྒོམ་ལམ་པའི་རྒྱུད་ཀྱི་རྗེས་སུ་ཡི་རང་སྒོམ་ལམ་ཆོས་ཅན། མཚན་ཉིད་དེར་ཐལ། །
མཚོན་བྱ་དེའི་ཕྱིར། འདོད་མི་ནུས་ཏེ། བསམ་གཏན་གསུམ་པ་བའི་རྒྱུད་ལ་དགའ་བ་མེད་
པའི་ཕྱིར། དེ་དགའ་བ་ལ་འདོད་ཆགས་དང་བྲལ་བའི་ཕྱིར། ཞེས་གསུངས་པ་མི་འཐད་དེ།
དེའི་རྒྱུད་ལ་རྟོག་པ་མེད་པར་ཐལ། དེ་རྟོག་པ་ལ་འདོད་ཆགས་དང་བྲལ་བའི་ཕྱིར།
རྟགས་རྟགས་ཐོག་དང་། ཁྱབ་པ་ཁྱབ་ཐོག་ཏུ་སོང་། ་
བ། བཅུ་པ་སྒྲུབ་པ་སྒོམ་ལམ་དང་བཅུ་གཉིས་པ་རྣམ་དག་སྒོམ་ལམ་ལྷན་ཅིག་ཏུ།
2 དེ་ཁྲོད།ཀ་བཤད་ག་
ཀ མཁས་པ་གཞན་གྱིས་འདོད་པའི་སྒྲུབ་པ་སྒོམ་ལམ་དང་རྗེས་སུ་ཡི་རང་
སྒོམ་ལམ་གྱི་མཚན་ཉིད་སྐོར་ལ་དོགས་པ་གཅོད་པ།
༈ ཟག་པ་དང་བཅས་པའི་འོག་ཏུ། ཟག་པ་མེད་པའི་སྒོམ་ལམ་སྟེ། དེ་ཡང་རྣམ་པ་གཉིས་
སོ། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས། དང་པོ་ནི། ཐེག་
ཆེན་གྱི་ཟག་མེད་སྒོམ་ལམ་ལ་གཉིས་ཡོད་དེ། དེ་ལ་སྒྲུབ་པ་སྒོམ་ལམ་དང་། རྣམ་དག་སྒོམ་
ལམ་གཉིས་ཡོད་པའི་ཕྱིར། གཉིས་པ་ལ་གསུམ་ལས། དང་པོ་ནི། ཁ་ཅིག ཐེག་ཆེན་གྱི་
ཟག་མེད་སྒོམ་ལམ་གང་ཞིག་གཞན་དབང་སྒྱུ་མ་ལྟ་བུར་དངོས་ཡུལ་དུ་བྱེད་པའི་རྗེས་
ཐོབ་དག་པ་བ་འཇིག་རྟེན་པའི་ཡེ་ཤེས་སུ་དམིགས་པ་དེ། སྒྲུབ་པ་སྒོམ་ལམ་གྱི་མཚན་ཉིད།
དེ་གང་ཞིག ཆོས་ཉིད་ཡོངས་གྲུབ་ནམ་མཁའ་ལྟ་བུར་དངོས་ཡུལ་དུ་བྱེད་པའི་མཉམ་
གཞག་ཡེ་ཤེས་སུ་དམིགས་པ་དེ་རྣམ་དག་སྒོམ་ལམ་གྱི་མཚན་ཉིད། ཟེར་ན། གང་ཟག་གི་
བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། ། མཚན་ཉིད་སྔ་
མའི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར་མ་གྲུབ་ན། དེ་ཆོས་ཅན། རྣམ་དག་སྒོམ་
ལམ་ཡིན་པར་ཐལ། ཐེག་ཆེན་གྱི་ཟག་མེད་སྒོམ་ལམ་གང་ཞིག སྒྲུབ་པ་སྒོམ་ལམ་མ་ཡིན་

པའི་ཕྱིར། འདོད་ན་སོང་། དེ་ཆོས་ཅན། ཆོས་ཉིད་ཡོངས་གྲུབ་ནམ་མཁའ་ལྟ་བུར་དངོས་
ཡུལ་དུ་བྱེད་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། གང་ཟག་གི་བདག་
མེད་ཆོས་ཉིད་ཡིན་པར་ཐལ། འདོད་པའི་ཕྱིར། རྩ་བར་འདོད་ན། ཁྱོད་ཀྱི་དངོས་ཡུལ་དུ་
གྱུར་པའི་གཞན་དབང་ཡོད་པར་ཐལ། འདོད་པའི་ཕྱིར། འདོད་ན། གང་ཟག་གི་བདག་
མེད་གཞན་དབང་ཡིན་པར་ཐལ། འདོད་པའི་ཕྱིར། གཞན་ཡང་། ས་གཉིས་པའི་བར་
ཆད་མེད་ལམ་ཆོས་ཅན། གཞན་དབང་སྒྱུ་མ་ལྟ་བུར་དངོས་ཡུལ་དུ་བྱེད་པར་ཐལ། སྒྲུབ་
པ་སྒོམ་ལམ་ཡིན་པའི་ཕྱིར། ཁྱབ་པ་ཁས། ཁ་ཅིག བར་ཆད་མེད་ལམ་གྱི་ངོ་བོར་གྱུར་པའི་
ཐེག་ཆེན་གྱི་རྗེས་ལ་མངོན་རྟོགས་སྒྲུབ་པ་སྒོམ་ལམ་གྱི་མཚན་ཉིད། རྣམ་གྲོལ་ལམ་གྱི་ངོ་
བོར་གྱུར་པའི་ཐེག་ཆེན་གྱི་རྗེས་ལ་མངོན་རྟོགས། རྣམ་དག་སྒོམ་ལམ་གྱི་མཚན་ཉིད་ཟེར་
ན། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན།
མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེ་ཆོས་ཅན། རྣམ་དག་སྒོམ་
ལམ་ཡིན་པར་ཐལ། ཐེག་ཆེན་གྱི་ཟག་མེད་སྒོམ་ལམ་གང་ཞིག སྒྲུབ་པ་སྒོམ་ལམ་མ་ཡིན་
པའི་ཕྱིར། འདོད་ན་སོང་། དེ་ཆོས་ཅན། རྣམ་གྲོལ་ལམ་གྱི་ངོ་བོར་གྱུར་པའི་ཐེག་ཆེན་གྱི་
རྗེས་ལ་མངོན་རྟོགས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་
ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར། གསེར་ཕྲེང་ལས། ཐེག་ཆེན་གྱི་ཟག་
མེད་སྒོམ་ལམ་གང་ཞིག རྟོགས་པ་མཐར་ཐུག་གི་རྒྱུར་གྱུར་པ་སྒྲུབ་པ་སྒོམ་ལམ་གྱི་མཚན་
ཉིད། དེ་གང་ཞིག་སྤངས་པ་མཐར་ཐུག་གི་རྒྱུར་གྱུར་པ་རྣམ་དག་སྒོམ་ལམ་གྱི་མཚན་ཉིད།
ཞེས་གསུངས། རྟོགས་པ་མཐར་ཐུག་གི་རྗེས་སུ་སྐྱེས་པའི་སྒྲུབ་པ་སྒོམ་ལམ་ཆོས་ཅན།
རྟོགས་པ་མཐར་ཐུག་གི་རྒྱུར་གྱུར་པ་ཡིན་པར་ཐལ། མཚོན་བྱ་དེའི་ཕྱིར། གཞན་ཡང་
སྤངས་པ་མཐར་ཐུག་གི་རྒྱུ་ཡོད་པར་ཐལ། མཚན་ཉིད་ཕྱི་མ་དེ་འཐད་པའི་ཕྱིར། འདོད་
མི་ནུས་ཏེ། དེ་རྟག་པ་ཡིན་པའི་ཕྱིར། ཁ་ཅིག ཐེག་ཆེན་གྱི་ཟག་མེད་སྒོམ་ལམ་གང་ཞིག་
རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་སུ་གནས་པ། སྒྲུབ་པ་སྒོམ་

ལམ་གྱི་མཚན་ཉིད། དེ་གང་ཞིག སྤངས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་
རིགས་སུ་གནས་པ་དེ། རྣམ་དག་སྒོམ་ལམ་གྱི་མཚན་ཉིད། ཟེར་ན། གང་ཟག་གི་བདག་
མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་ཉིད་སྔ་མའི་ཟུར་
ཕྱི་མ་དེར་ཐལ། སྒྲུབ་པ་སྒོམ་ལམ་ཡིན་པའི་ཕྱིར། མ་གྲུབ་ན། དེ་ཆོས་ཅན། རྣམ་དག་
སྒོམ་ལམ་ཡིན་པར་ཐལ། ཐེག་ཆེན་གྱི་ཟག་མེད་སྒོམ་ལམ་གང་ཞིག སྒྲུབ་པ་སྒོམ་ལམ་མ་
ཡིན་པའི་ཕྱིར། འདོད་ན་སོང་། དེ་ཆོས་ཅན། སྤངས་པ་མཐར་ཐུག་གི་ལག་རྗེས་འཇོག་
བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན། དེ་
ཆོས་ཅན། ཐེག་ཆེན་གྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། ཁ་ཅིག དེ་
གང་ཞིག་རྟོགས་པ་མཐར་ཐུག་གི་ལག་རྗེས་འཇོག་བྱེད་སྒྲུབ་པ་སྒོམ་ལམ་གྱི་མཚན་ཉིད།
དེ་གང་ཞིག སྤངས་པ་མཐར་ཐུག་གི་ལག་རྗེས་འཇོག་བྱེད་དེ། རྣམ་དག་སྒོམ་ལམ་གྱི་
མཚན་ཉིད། ཟེར་ན། རེ་ཞིག རྟོགས་པ་མཐར་ཐུག་གི་རྗེས་སུ་སྐྱེས་པའི་སྒྲུབ་པ་སྒོམ་ལམ་
ཆོས་ཅན། མཚན་ཉིད་སྔ་མའི་ཟུར་ཕྱི་མ་དེར་ཐལ། སྒྲུབ་པ་སྒོམ་ལམ་ཡིན་པའི་ཕྱིར། ཁྱབ་
པ་ཁས། འདོད་ན། རྟོགས་པ་མཐར་ཐུག་ཐོབ་བྱེད་ཀྱི་ཐབས་ཡིན་པར་ཐལ། འདོད་པའི་
ཕྱིར། འདོད་ན། དེའི་སྔ་རོལ་ཏུ་བྱུང་བར་ཐལ། འདོད་པའི་ཕྱིར། ཁ་ཅིག ཐ་སྙད་དཔྱོད་
བྱེད་ཀྱི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། སྒྲུབ་པ་སྒོམ་ལམ་གྱི་མཚན་ཉིད།
མཐར་ཐུག་དཔྱོད་པའི་རིགས་ཤེས་སུ་གྱུར་པའི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་
རྟོགས་དེ། རྣམ་དག་སྒོམ་ལམ་གྱི་མཚན་ཉིད་ཟེར་ན། ས་གཉིས་པའི་བར་ཆད་མེད་ལམ་
ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། འགྲེལ་
པར། གཟུགས་ལ་སོགས་པ་ཕྱིན་ཅི་མ་ལོག་པར་མཐོང་བ་ནི་ངོ་བོ་ཉིད་དོ་ཞེས་བཤད་པའི་
ཕྱིར། རྩ་བར་འདོད་ན། དོན་དམ་དཔྱོད་བྱེད་ཀྱི་ཚད་མ་ཡིན་ན་ཐ་སྙད་དཔྱོད་བྱེད་ཀྱི་
ཚད་མ་ཡིན་དགོས་པར་ཐལ། འདོད་པའི་ཕྱིར། གཞན་ཡང་སྒྲུབ་པ་སྒོམ་ལམ་དང་། རྣམ་
དག་སྒོམ་ལམ་གཉིས་འགལ་བར་ཐལ། མཚན་ཉིད་གཉིས་འཐད་པའི་ཕྱིར། འདོད་མི་

ནུས་ཏེ། དེ་གཉིས་ཡིན་ཁྱབ་མཉམ་ཡིན་པའི་ཕྱིར། ཁ་ཅིག རང་ཡུལ་དུ་གྱུར་པའི་ཀུན་
རྫོབ་བདེན་པའི་རྣམ་པ་ཤར། རང་ཡུལ་དུ་གྱུར་པའི་དོན་དམ་བདེན་པའི་རྣམ་པ་མ་ཤར་
བའི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། སྒྲུབ་པ་སྒོམ་ལམ་གྱི་མཚན་ཉིད།
རང་ཡུལ་དུ་གྱུར་པའི་དོན་དམ་བདེན་པའི་རྣམ་པ་ཤར། རང་ཡུལ་དུ་གྱུར་པའི་ཀུན་རྫོབ་
བདེན་པའི་རྣམ་པ་མ་ཤར་བའི་ཐེག་ཆེན་གྱི་ཟག་མེད་ཀྱི་རྗེས་ལ་མངོན་རྟོགས་དེ། རྣམ་
དག་སྒོམ་ལམ་གྱི་མཚན་ཉིད། ཞེས་ཟེར་ན། ས་གཉིས་པའི་བར་ཆད་མེད་ལམ་ཆོས་ཅན།
མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་ཀྱི་དངོས་ཡུལ་དུ་
གྱུར་པའི་ཀུན་རྫོབ་བདེན་པ་མེད་པའི་ཕྱིར་ཏེ། ཁྱོད་ཐེག་ཆེན་གྱི་བར་ཆད་མེད་ལམ་ཡིན་
པའི་ཕྱིར། གཞན་ཡང་རྣམ་དག་སྒོམ་ལམ་དང་། སྒྲུབ་པ་སྒོམ་ལམ་འགལ་བར་ཐལ།
མཚན་ཉིད་སྔ་མ་དེ་རྣམས་འཐད་པའི་ཕྱིར། འདོད་ན། གཉེན་པོའི་སྒྲུབ་པ་དང་། སྤོང་
བའི་སྒྲུབ་པ་འགལ་བར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་བར་
ཆད་མེད་ལམ་ཆོས་ཅན། སྤོང་བའི་སྒྲུབ་པ་མ་ཡིན་པར་ཐལ། གཉེན་པོའི་སྒྲུབ་པ་ཡིན་
པའི་ཕྱིར། རྟགས་གསལ་གཉིས་ཀ་གྲུབ་སྟེ། དེའི་འོག་ཏུ་དེ་དག་སྐྱེས་པའི་སྟོབས་ཀྱིས།
ཞེས་སོགས་ཀྱི་གཞུང་འདིས་གཉེན་པོའི་སྒྲུབ་པ་དང་། སྤོང་བའི་སྒྲུབ་པ་གཉིས་ཀ་བསྟན་
པའི་ཕྱིར། །
1ཁ། རང་ལུགས་སྒྲུབ་པ་སྒོམ་ལམ་དང་རྣམ་དག་སྒོམ་ལམ་གྱི་མཚན་ཉིད་
དབྱེ་བ་ས་མཚམས་རྩོད་སྤོང་སོགས། 
༈ རང་ལུགས་ནི། ཟག་པ་མེད་པའི་ཐེག་ཆེན་གྱི་རྗེས་ལ་མངོན་རྟོགས་གང་ཞིག རང་གི་
ཐོབ་བྱར་གྱུར་པའི་རྟོགས་པ་མཐར་ཐུག་གི་ལག་རྗེས་འཇོག་བྱེད་དེ། སྒྲུབ་པ་སྒོམ་ལམ་གྱི་
མཚན་ཉིད། དེ་གང་ཞིག རང་གི་ཐོབ་བྱར་གྱུར་པའི་སྤངས་པ་མཐར་ཐུག་གི་ལག་རྗེས་
འཇོག་བྱེད་རྣམ་དག་སྒོམ་ལམ་གྱི་མཚན་ཉིད། སྒྲུབ་པ་སྒོམ་ལམ་དང་། རྣམ་དག་སྒོམ་
ལམ་གཉིས་དོན་གཅིག་སྟེ། གསེར་ཕྲེང་ལས། མཉམ་གཞག་ཟག་མེད་ཀྱི་ཡུལ་རྟོགས་ཚུལ་

གྱི་སྒོ་ནས་ཐོབ་བྱ་འགྲུབ་པར་བྱེད་པ་དང་། སྤང་བྱ་འཇོམས་ཚུལ་གྱི་སྒོ་ནས་དྲི་མ་སེལ་
བར་བྱེད་པ་གཉིས་ལྡོག་པ་ནས་བསྟན་པས་འདི་གཉིས་ངོ་བོ་ཐ་དད་པར་མི་བསམ་མོ། །
ཞེས་གསུངས་པ་ལྟར་ཁས་ལེན་རིགས་པའི་ཕྱིར། དབྱེ་ན། སྒྲུབ་པ་སྒོམ་ལམ་ལྔ་དང་། རྣམ་
དག་སྒོམ་ལམ་དགུ་ཡོད། ས་མཚམས་ས་དང་པོ་ནས་བཅུ་པའི་བར་ན་ཡོད། རྩོད་པ་སྤོང་
བ་ལ་ཁོ་ན་རེ། སྒྲུབ་པ་སྒོམ་ལམ་དང་རྣམ་དག་སྒོམ་ལམ་འགལ་བར་ཐལ། དང་པོ་དེ་ཡིན་
ན་རྗེས་ཐོབ་ཡེ་ཤེས་ཡིན་དགོས། ཕྱི་མ་དེ་ཡིན་ན། མཉམ་གཞག་ཡེ་ཤེས་ཡིན་དགོས་པའི་
ཕྱིར། དང་པོ་གྲུབ་སྟེ། རྒྱུད་བླ་མ་ལས། རྣམ་པ་ཀུན་གྱི་མཆོག་ལྡན་པའི། །སངས་རྒྱས་སྐུ་
ནི་དེ་ཐོབ་པ། །དེ་ནི་རྗེས་ལ་ཐོབ་པ་ཡིན། །ཡེ་ཤེས་འབྲས་བུ་ཡིན་པར་འདོད། །ཞེས་དང་།
མདོ་སྡེ་རྒྱན་ལས། ཐུབ་པས་གསུངས་པའི་དམ་ཆོས་ལེགས་བཞག་པ། །རྩ་བ་ཆོས་ཀྱི་
དབྱིངས་ལ་བློ་གྲོས་བཞག །དྲན་རྒྱུ་རྟོག་པ་ཙམ་རིག་བརྟན་པ་དག །མྱུར་དུ་ཡོན་ཏན་རྒྱུ་
མཚོའི་ཕ་རོལ་འགྲོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། རྒྱུད་བླ་མ་ལས། ཆུ་མཚོ་
སོགས་བཞིན་འདོད་པར་སོགས། །གློ་བུར་ཉོན་མོངས་དག་པ་ནི། །མདོར་ན་མི་རྟོག་ཡེ་
ཤེས་ཀྱི། །ལས་ཀྱི་འབྲས་བུ་ཡིན་པར་འདོད། །ཅེས་དང་། རྒྱན་སྣང་ལས། བློ་དང་ལྡན་
པས་མི་རྟོགས་ཡེ་ཤེས་སྟོབས། །རྟག་ཏུ་ཀུན་ནས་མཉམ་པར་སོང་བ་ཡིས། །དེ་ལས་བརྟེན་
པའི་ཉེས་པའི་ཚང་ཚིང་དུག །དུག་སྨན་ཆེན་པོས་དུག་བཞིན་སེལ་བར་མཛད། །ཅེས་
གསུངས་པའི་ཕྱིར། ཞེ་ན་སྐྱོན་མེད་དེ། ལུང་དེ་གཉིས་ཀྱི་རྗེས་ཐོབ་ཀྱི་སྒྲུབ་པ་སྒོམ་ལམ་
རྟོགས་པ་མཐར་ཐུག་གི་ལག་རྗེས་འཇོག་བྱེད་དང་། མཉམ་གཞག་གི་རྣམ་དག་སྒོམ་ལམ་
སྤངས་པ་མཐར་ཐུག་གི་ལག་རྗེས་འཇོག་པའི་ལྡོག་ཆ་ནས་བསྟན་པ་ཙམ་ཡིན་པའི་ཕྱིར།
ཡང་ཁོ་ན་རེ། སྒྲུབ་པ་སྒོམ་ལམ་དང་། རྣམ་དག་སྒོམ་ལམ་འགལ་བར་ཐལ། གཙོ་བོར་
རྟོགས་པ་མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་དང་། གཙོ་བོར་སྤངས་པ་
མཐར་ཐུག་གི་ལག་རྗེས་འཇོག་བྱེད་ཀྱི་རྟོགས་རིགས་འགལ་བའི་ཕྱིར། དང་པོ་དེ་ཡིན་ན།
ཤེས་བྱ་ཇི་སྙེད་པ་ལ་དམིགས་པའི་རྟོགས་རིགས་ཡིན་དགོས། ཕྱི་མ་དེ་ཡིན་ན། ཤེས་བྱ་ཇི་

ལྟ་བ་ལ་དམིགས་པའི་རྟོགས་རིགས་ཡིན་དགོས་པའི་ཕྱིར། ཟེར་ན། ས་གཉིས་པའི་བར་
ཆད་མེད་ལམ་ཆོས་ཅན། གཙོ་བོར་རྟོགས་པ་མཐར་ཐུག་ཐོབ་བྱེད་ཀྱི་རྟོགས་རིགས་མ་
ཡིན་པར་ཐལ། གཙོ་བོར་སྤྱངས་པ་མཐར་ཐུག་ཐོབ་བྱེད་ཀྱི་རྟོགས་རིགས་ཡིན་པའི་ཕྱིར།
ཁྱབ་པ་ཁས། དེར་ཐལ། གཙོ་བོར་མི་གནས་པའི་མྱང་འདས་ཐོབ་བྱེད་ཀྱི་རྟོགས་རིགས་
ཡིན་པའི་ཕྱིར་ཏེ། ཁྱོད་ཐེག་ཆེན་གྱི་རྟོགས་རིགས་སུ་གནས་པའི་མཁྱེན་པ་ཡིན་པའི་ཕྱིར།
འདོད་མི་ནུས་ཏེ། གཙོ་བོར་ཐམས་ཅད་མཁྱེན་པ་ཐོབ་བྱེད་ཀྱི་རྟོགས་རིགས་ཡིན་པའི་
ཕྱིར་ཏེ། ཐེག་ཆེན་གྱི་རྟོགས་རིགས་སུ་གནས་པའི་མཁྱེན་པ་ཡིན་པའི་ཕྱིར།
ག སྒྲུབ་པ་སྒོམ་ལམ་གྱི་ཁྱད་ཆོས་ལྔ། །
༈ དེའི་ངོ་བོ་ཉིད་མཆོག་ཉིད། །ཅེས་པར་སྦྱོར་བ་ནི། སྒྲུབ་པ་སྒོམ་ལམ་ཆོས་ཅན། ཁྱད་
ཆོས་ལྔ་དང་ལྡན་ཏེ། ངོ་བོའི་ཁྱད་པར། འབྲས་བུའི་ཁྱད་པར། བྱེད་ལས་ཀྱི་ཁྱད་པར།
གནས་སྐབས་ཀྱི་ཡོན་ཏན་དང་འབྲེལ་བའི་ཁྱད་པར། མཐར་ཐུག་གི་ཡོན་ཏན་དང་འབྲེལ་
བའི་ཁྱད་པར་རྣམས་དང་ལྡན་པའི་ཕྱིར། མཐའ་དཔྱོད་གོང་དུ་བཤད་ཟིན་པ་ལས་ཤེས་
པར་བྱའོ། །
ང་། འབྲས་བུ་རྣམ་གྲོལ་ལམ་དྲི་མས་དག་པ་ན་དེའི་ཡུལ་གཟུགས་སོགས་
དྲི་མས་དག་མིན་སྐོར་ལ་དཔྱད་པ། །
༈ འབྲས་བུ་དག་པ་གཟུགས་ལ་སོགས། །ཞེས་སོགས་ཀྱི་སྐབས་སུ་དགག་བཞག་
སྤང་གསུམ་ལས། དང་པོ་ནི། ཁ་ཅིག འབྲས་བུ་རྣམ་གྲོལ་ལམ་ཆོས་ཅན། ཁྱོད་དྲི་མས་
དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་དྲི་མས་དག་པ་ཡིན་ཏེ། ཁྱོད་དྲི་མས་དག་
པའི་དག་པ་དང་། ཁྱོད་ཀྱི་ཡུལ་གཟུགས་སོགས་དྲི་མས་དག་པའི་དག་པ་གཉིས། རང་
མཚན་ལ་རྫས་ཐ་དད་མིན་ཞིང་། སྤྱི་མཚན་ལ་ལྡོག་པ་སོ་སོར་བཅད་དུ་མེད་པའི་ཕྱིར།
ཞེས་ཟེར་ན། རྣམ་མཁྱེན་དྲི་མས་དག་པ་ན། རྣམ་མཁྱེན་གྱི་ཡུལ་གཟུགས་སོགས་དྲི་མས་
དག་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། རྣམ་མཁྱེན་དྲི་མས་དག་པ་ན།

དེའི་ཡུལ་དུ་གྱུར་པའི་སོ་སྐྱེ་ཡང་དྲི་མས་དག་པར་ཐལ། འདོད་པའི་ཕྱིར། འདོད་ན།
སེམས་ཅན་ཐམས་ཅད་འབད་མེད་དུ་གྲོལ་བར་ཐལ། འདོད་པའི་ཕྱིར། རོང་ཊིཀ་པ་ན་རེ།
འབྲས་བུ་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་གྱིས་བསལ་བའི་དྲི་
མས་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་རང་རྒྱུ་བར་ཆད་མེད་ལམ་གྱིས་བསལ་
བའི་དྲི་མས་དག་པ་ཡིན་ཏེ། ཁྱོད་རང་རྒྱུ་བར་ཆད་མེད་ལམ་གྱིས་བསལ་བའི་དྲི་མས་དག་
པའི་དག་པ་དང་། ཡུལ་གཟུགས་སོགས་བར་ཆད་མེད་ལམ་གྱིས་བསལ་བའི་དྲི་མས་དག་
པའི་དག་པ་གཉིས། རང་མཚན་ལ་རྫས་ཐ་དད་མ་ཡིན་ཞིང་། སྤྱི་མཚན་ལ་ལྡོག་པ་སོ་སོར་
བཅད་དུ་མེད་པའི་ཕྱིར། ཞེས་ཟེར་བ་མི་འཐད་དེ། རྣམ་མཁྱེན་རྒྱུན་མཐའི་བར་ཆད་མེད་
ལམ་གྱིས་བསལ་བའི་དྲི་མས་དག་པ་ན། ཡུལ་གཟུགས་སོགས་དྲི་མས་དག་པར་ཐལ། སྦྱོར་
བ་དེ་འཐད་པའི་ཕྱིར། འདོད་ན། སེམས་ཅན་ཐམས་ཅད་རྒྱུན་མཐའི་བར་ཆད་མེད་ལམ་
གྱིས་བསལ་བའི་དྲི་མས་དག་པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་
ཅད་ཤེས་སྒྲིབ་ཀྱིས་དག་པར་ཐལ། འདོད་པའི་ཕྱིར། གཞན་ཡང་། སྔར་གྱི་དག་པ་གཉིས་
ཆོས་ཅན། ཁྱོད་ལྡོག་པ་སོ་སོར་ཚད་མས་བཅད་དུ་ཡོད་པར་ཐལ། ཁྱོད་ལྡོག་པ་ཐ་དད་
ཡིན་པའི་ཕྱིར། རྟགས་གྲུབ་སྟེ། དག་པ་དེ་གཉིས་ཡོད་པའི་ཕྱིར་ཏེ། སྦྱོར་བ་དེ་འཐད་པའི་
ཕྱིར། གཞན་ཡང་། འབྲས་བུ་རྣམ་གྲོལ་ལམ་གྱི་ཡུལ་དུ་གྱུར་པའི་གཟུགས་ཡོད་པར་ཐལ།
སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། གཟུགས་ཡིན་ན། དེའི་ཡུལ་མ་ཡིན་དགོས་
པའི་ཕྱིར། རྟགས་བུད། མཁས་པ་ཁ་ཅིག ས་གཉིས་པའི་རྣམ་གྲོལ་ལམ་ཆོས་ཅན། ཁྱོད་
རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པ་ན། ཁྱོད་ལ་གནས་པའི་གང་ཟག་
གི་གཟུགས་ཕུང་དེ་ཡང་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པ་ཡིན་ཏེ།
ཁྱོད་དྲི་མ་དེས་དག་པའི་དག་པ་དང་། ཁྱོད་ལ་གནས་པའི་གང་ཟག་གི་གཟུགས་ཕུང་དྲི་
མ་དེས་དག་པའི་དག་པ་གཉིས། དག་བྱ་གཅིག་ཉིད་ཀྱིས་དབེན་པའི་དག་མཚུངས་ཡིན་
པའི་ཕྱིར། ཞེས་གསུངས། འབྲས་བུ་དག་པ་གཟུགས་ལ་སོགས་ཞེས་པའི་གཟུགས་དེ་གང་

ཟག་གི་རྒྱུད་ཀྱི་གཟུགས་ཁོ་ན་ལ་བྱེད་རིགས་པར་ཐལ། སྦྱོར་བ་དེ་འཐད་པའི་ཕྱིར།
འདོད་ན། མདོ་ལས། འབྲས་བུ་རྣམ་པར་དག་པ་གང་ཡིན་པ་དེ་ནི། གཟུགས་རྣམ་པར་
དག་པ། ཞེས་པའི་གཟུགས་དེ་ཡང་གང་ཟག་གི་རྒྱུད་ཀྱི་གཟུགས་ཁོ་ན་ལ་བྱེད་རིགས་པར་
ཐལ། འདོད་པའི་ཕྱིར། འདོད་ན། ཕྱིའི་སྣོད་ཀྱི་འཇིག་རྟེན་དེ་གཟུགས་ནས་རྣམ་མཁྱེན་
གྱི་བར་གྱི་ནང་དུ་མ་འདུས་པར་ཐལ། འདོད་པའི་ཕྱིར། གཞན་ཡང་། རྣམ་གྲོལ་ལམ་ཡིན་
ན། རང་རྒྱུ་བར་ཆད་མེད་ལམ་གྱི་ངོ་སྐལ་གྱི་སྒྲིབ་པ་སྤངས་པས་ཁྱབ་པར་ཐལ། སྦྱོར་བ་དེ་
འཐད་པའི་ཕྱིར། འདོད་ན། ཉན་ཐོས་ཀྱི་རྣམ་གྲོལ་ལམ་ཆོས་ཅན། དེར་ཐལ། དེའི་ཕྱིར།།
འདོད་ན། དེ་ཆོས་ཅན། རང་གི་རྒྱུར་གྱུར་པའི་རྒྱུན་མཐའི་བར་ཆད་མེད་ལམ་གྱི་ངོ་སྐལ་
གྱི་སྒྲིབ་པ་སྤངས་པར་ཐལ། ཁྱོད་ཀྱི་རྒྱུར་གྱུར་པའི་རྒྱུན་མཐའི་བར་ཆད་མེད་ལམ་ཡོད་པ་
གང་ཞིག འདོད་པའི་ཕྱིར། དང་པོ་གྲུབ་སྟེ། ཁྱོད་ཀྱི་རྒྱུར་གྱུར་པའི་རྣམ་མཁྱེན་ཡོད་པའི་
ཕྱིར། འདོད་ན། ཤེས་སྒྲིབ་སྤངས་པར་ཐལ། འདོད་པའི་ཕྱིར། ལོ་ཙ་བ་ཆེན་པོ་དང་།
དེའི་རྗེས་འབྲང་གི་མཁས་པ་རྣམས་ན་རེ། འབྲས་བུ་རྣམ་གྲོལ་ལམ་ཆོས་ཅན། ཁྱོད་དྲི་མ་
བདེན་གྲུབ་ཀྱིས་རྣམ་པར་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་དྲི་མ་བདེན་གྲུབ་
ཀྱིས་རྣམ་པར་དག་པ་ཡིན་ཏེ། ཁྱོད་དང་ཁྱོད་ཀྱི་ཡུལ་གཟུགས་སོགས་དྲི་མ་བདེན་གྲུབ་
ཀྱིས་དག་པ་དག་གི་ཁྱད་པར་དེ་དོན་སྟེང་ནས་ཡོད་པ་མ་ཡིན་ཞིང་། དེ་འདྲའི་ཁྱད་པར་
ཚད་མས་ཀྱང་བཅད་དུ་མེད་པའི་ཕྱིར། དེས་ན། འདིའི་དག་པ་རང་བཞིན་རྣམ་དག་ལ་
བྱེད་རིགས། ཡང་ལོ་ཙཱ་བ་ཆེན་པོའི་རྗེས་འབྲང་གི་མཁས་པ་ཁ་ཅིག གཞུང་འདིས་རང་
བཞིན་རྣམ་དག་དང་། གློ་བུར་རྣམ་དག་གཉིས་ཀ་བསྟན་པ་ཡིན་ཏེ། དག་ལྡན་ལས། ཤེས་
རབ་ཀྱི་ཕ་རོལ་ཏུ་ཕྱིན་པ་རྣམ་པར་དག་པ་ན། འདིའི་དམིགས་པ་དང་འབྲས་བུ་རྣམ་པར་
དག་པ་ཡིན་ཏེ། ཞེས་གསུངས་པའི་ཕྱིར། རེ་ཞིག་དང་པོ་ལ། གཞུང་འདིས་གློ་བུར་རྣམ་
དག་བསྟན་བྱའི་གཙོ་བོར་བྱས་ནས་མ་བསྟན་པར་ཐལ། སྦྱོར་བ་དེ་གཞུང་དེའི་བསྟན་
དོན་ཡོངས་རྫོགས་ཀྱི་སྦྱོར་བ་ཡིན་པའི་ཕྱིར། འདོད་ན། འགྲེལ་པ་དོན་གསལ་ལས།

གཟུགས་ལ་སོགས་པ་ལ་བདག་ཏུ་མངོན་པར་ཞེན་པ་ལ་སོགས་པ་དང་བྲལ་བའི་རབ་ཏུ་ཕྱེ་
བ་ཉིད་ཀྱི་ཞེས་བཤད་པ་མི་འཐད་པར་ཐལ། འདོད་པའི་ཕྱིར། གཞན་ཡང་། ཉོན་མོངས་
ཤེས་བྱ་ལམ་གསུམ་གྱི། །ཞེས་སོགས་ཀྱི་སྐབས་ནས་བསྟན་པའི་དག་པ་དེ་ཡང་རང་བཞིན་
རྣམ་དག་ཁོ་ན་ལ་བྱེད་རིགས་པར་ཐལ། འབྲས་བུ་དག་པ་གཟུགས་ལ་སོགས་ཞེས་པའི་
སྐབས་ནས་བསྟན་པའི་དག་པ་དེ་རང་བཞིན་རྣམ་དག་ཁོ་ན་ལ་བྱེད་རིགས་པའི་ཕྱིར། །
འདོད་ན། ཉོན་སྒྲིབ་སྤངས་པའི་སོ་སོར་རྟགས་འགོག་དེ། དེའི་སྐབས་ནས་དངོས་སུ་
བསྟན་པའི་རྣམ་དག་མ་ཡིན་པར་ཐལ། འདོད་པའི་ཕྱིར། འདོད་ན། གཞུང་དེའི་བསྟན་
དོན་མ་གྲུབ་པར་ཐལ། འདོད་པའི་ཕྱིར། ཁ་ཅིག འབྲས་བུ་དག་པ་གཟུགས་ལ་སོགས།
ཞེས་པའི་སྐབས་ནས་བསྟན་པའི་དག་པ་དེ་རང་བཞིན་རྣམ་དག་ལ་བྱེད་རིགས་པར་ཐལ།
མདོ་ལས། གཟུགས་རྣམ་པར་དག་པ་གང་ཡིན་པ་དེ་ནི། འབྲས་བུ་རྣམ་པར་དག་པ། །
འབྲས་བུ་རྣམ་པར་དག་པ་གང་ཡིན་པ་དེ་ནི། གཟུགས་རྣམ་པར་དག་པ། ཞེས་པའི་
སྐབས་ནས་དངོས་སུ་བསྟན་པའི་དག་པ་དེ་རང་བཞིན་རྣམ་དག་ལ་བྱེད་རིགས་པའི་ཕྱིར།
དེར་ཐལ། ན་རྣམ་དག་གི་མདོ་དེས་སྟོང་ཉིད་དངོས་ཀྱི་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར། ཟེར་ན་རྩ་བར་མ་ཁྱབ་བོ། །ལུགས་གཉིས་པ་མི་འཐད་དེ། སློབ་དཔོན་
གྱི་འགྲེལ་པ་ལས། རང་བཞིན་རྣམ་དག་ལ་སྦྱར་བའི་བཤད་པ་མ་བྱུང་བའི་ཕྱིར། ཁ་ཅིག
ས་བརྒྱུད་པའི་རྣམ་གྲོལ་ལམ་ཆོས་ཅན། ཁྱོད་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་
མས་དག་པ་ན། ཁྱོད་ཀྱི་ཡུལ་དེ་ཡང་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་
པ་ཡིན་ཏེ། ཁྱོད་རང་རྒྱུ་བར་ཆད་མེད་ལམ་གྱི་ངོ་སྐོལ་གྱི་དྲི་མས་དག་པའི་དག་པ་དང་།
ཁྱོད་ཀྱི་ཡུལ་རང་རྒྱུ་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་པའི་དག་པ་གཉིས་དག་
བྱ་གཅིག་ཉིད་ཀྱིས་དབེན་པའི་དག་པ་རིགས་གཅིག་པའི་ཕྱིར། ཟེར་ན། གོང་དུ་དོན་གྱི་
བཀག་ཟིན་ན་ཡང་། སླར་ཡང་། སྐྱོན་བརྗོད་ན། རྣམ་མཁྱེན་རྒྱུན་མཐའི་བར་ཆད་མེད་
ལམ་གྱི་ངོ་སྐལ་གྱི་དྲི་མས་དག་པ་ན། དེའི་ཡུལ་རྒྱུན་མཐའི་བར་ཆད་མེད་ལམ་གྱི་ངོ་སྐལ་

གྱི་དྲི་མས་དག་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དེ་དེས་དག་པ་ན།
དེའི་ཡུལ་དུ་གྱུར་པའི་སོ་སོ་སྐྱེ་བོ་ཡང་དེས་དག་པར་ཐལ། འདོད་པའི་ཕྱིར། འདོད་ན་
སོང་། སེམས་ཅན་ཐམས་ཅད་རྒྱུན་མཐའི་བར་ཆད་མེད་ལམ་གྱི་ངོ་སྐལ་གྱི་དྲི་མས་དག་
པར་ཐལ། འདོད་པའི་ཕྱིར། འདོད་ན། སེམས་ཅན་ཐམས་ཅད་ཤེས་སྒྲིབ་ཀྱིས་དག་པར་
ཐལ། འདོད་པའི་ཕྱིར། ་།
1ཅི། རང་ལུགས་ཡུལ་ཅན་དྲི་མས་དག་པ་ན་དེའི་ཡུལ་དྲི་མས་དག་པའི་
དོན་དང་དེ་ལ་རྩོད་སྤོང་སོགས། 2017
༈ རང་ལུགས་ནི། རྣམ་མཁྱེན་ཆོས་ཅན། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་
མས་རྣམ་པར་དག་པ་ན། ཁྱོད་ཀྱི་ཡུལ་གཟུགས་སོགས་ཀྱང་ཁྱོད་རྒྱུད་ལྡན་གྱི་གང་ཟག་གི་
རྒྱུད་ཀྱི་དྲི་མས་རྣམ་པར་དག་པ་ཡིན་ཏེ། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་
མས་རྣམ་པར་དག ཁྱོད་ཀྱི་ཡུལ་གཟུགས་སོགས་ཁྱོད་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་
མས་རྣམ་པར་དག་པའི་དག་པ་ངོ་བོ་ཐ་དད་མ་ཡིན་ཞིང་། རིགས་གཅིག་ཡིན་པའི་ཕྱིར། །
རྩོད་པ་སྤོང་པ་ལ་ཁ་ཅིག རྣམ་མཁྱེན་རྒྱུད་ལྡན་གྱི་གང་ཟག་གི་རྒྱུད་ཀྱི་དྲི་མ་མེད་པར་
ཐལ། སྦྱོར་བ་དེ་འཐད་པའི་ཕྱིར། འདོད་ན། རྣམ་མཁྱེན་རྒྱུད་ལྡན་གྱི་གང་ཟག་དེ་སངས་
རྒྱུས་འཕགས་པ་ཡིན་པར་ཐལ། འདོད་པའི་ཕྱིར། འདོད་ན། རྣམ་མཁྱེན་རྒྱུད་ལྡན་གྱི་
གང་ཟག་ཆོས་ཅན། ཁྱོད་ཡིན་ན་སངས་རྒྱས་འཕགས་པ་ཡིན་དགོས་པར་ཐལ། ཁྱོད་ཡིན་
ན་ཡོད་པས་ཁྱབ། ཁྱོད་སངས་རྒྱས་འཕགས་པ་ཡིན་པའི་ཕྱིར། འདོད་ན། གང་ཟག་ཆོས་
ཅན། དེར་ཐལ། དེའི་ཕྱིར། ཟེར་ན། རྟགས་མ་གྲུབ་བོ། །གཞན་ཡང་། རྣམ་མཁྱེན་
སངས་རྒྱས་འཕགས་པའི་རྒྱུད་ཀྱི་དྲི་མ་རྣམ་པར་དག་པ་དེ་གློ་བུར་རྣམ་དག་ཡིན་པར་ཐལ།
སྦྱོར་བ་དེ་འཐད་པའི་ཕྱིར། འདོད་ན། སངས་རྒྱས་འཕགས་པའི་རྒྱུད་ཀྱི་དྲི་མ་ཡོད་པར་
ཐལ། འདོད་པའི་ཕྱིར། ཀུན་མཁྱེན་ཆོས་རྗེའི་དོགས་པའོ། །ཟེར་ན་རྩ་བར་མ་ཁྱབ་བོ། །
ཁ་ཅིག ཊིཀའི་དགོངས་པར་བྱས་ནས། ས་བརྒྱད་པའི་རྣམ་གྲོལ་ལམ་ཆོས་ཅན། ཁྱོད་

རང་གི་ངོ་སྐལ་གྱི་དྲི་མས་དག་པ་ན། ཁྱོད་ཀྱི་ཡུལ་དེ་ཡང་རང་གི་ངོ་སྐལ་གྱི་དྲི་མས་དག་པ་
ཡིན་ཏེ། ཁྱོད་རང་གི་ངོ་སྐལ་གྱི་དྲི་མས་དག་པའི་དག་པ་དང་། ཁྱོད་ཀྱི་ཡུལ་རང་གི་ངོ་
སྐལ་གྱི་དྲི་མས་དག་པའི་དག་པ་གཉིས་དག་བྱ་ཅིག་ཉིད་ཀྱིས་དབེན་པའི་དག་པ་རིགས་
ཅིག་ཡིན་པའི་ཕྱིར། གལ་ཏེ་ས་བརྒྱད་པའི་རྣམ་གྲོལ་ལམ་གྱི་ངོ་སྐལ་གྱི་དྲི་མ་ཡོད་པར་
ཐལ། སྦྱོར་བ་དེ་འཐད་བའི་ཕྱིར་ཟེར་ན་མ་ཁྱབ་སྟེ། ས་བརྒྱད་པའི་རྣམ་གྲོལ་ལམ་རང་གི་
ངོ་སྐལ་གྱི་དྲི་མས་དག་པ་ན། དེའི་ཡུལ་དེ་ཡང་དེའི་ངོ་སྐལ་གྱི་དྲི་མས་དག་པར་ཐལ། ས་
བརྒྱད་པའི་རྣམ་གྲོལ་ལམ་དང་དེའི་ཡུལ་གཉིས་ཀ་ས་བརྒྱད་པའི་རྣམ་གྲོལ་ལམ་གྱི་ངོ་སྐལ་
གྱི་དྲིས་མས་དག་པའི་ཕྱིར་ཏེ། དེ་གཉིས་ཀ་དེའི་ངོ་སྐལ་གྱི་དྲི་མ་དང་བྲལ་བའི་ཕྱིར་ཏེ།
དེ་གཉིས་ཀ་གང་ཟག་གི་བདག་དང་བྲལ་བ་གང་ཞིག གང་ཟག་གི་བདག་དང་ས་བརྒྱད་
པའི་རྣམ་གྲོལ་ལམ་གྱི་ངོ་སྐལ་གྱི་སྒྲིབ་པ་མེད་མཚུངས་ཡིན་པའི་ཕྱིར་ཏེ། ས་བརྒྱད་པའི་
རྣམ་གྲོལ་ལམ་གྱི་ངོ་སྐལ་གྱི་སྒྲིབ་པ་མེད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་ངོ་
སྐལ་གྱི་སྒྲིབ་པ་མེད་པར་ཐལ། ཁྱོད་རྣམ་གྲོལ་ལམ་ཡིན་པའི་ཕྱིར། ས་བརྒྱད་པའི་རྣམ་
གྲོལ་ལམ་དེ་རང་གི་ངོ་སྐལ་གྱི་དྲི་མས་དག དེའི་ངོ་སྐལ་གྱི་དྲི་མ་མེད་ཟེར་ན། རེ་ཞིག་ས་
བརྒྱད་པའི་རྣམ་གྲོལ་ལམ་དེས་ཁྱོད་སྤངས་པར་ཐལ། ཁྱོད་སྒྲིབ་པ་གང་ཞིག ས་བརྒྱད་
པའི་རྣམ་གྲོལ་ལམ་དེ་ཁྱོད་ཀྱིས་དག་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་
ཐལ། ས་བརྒྱད་པའི་རྣམ་གྲོལ་ལམ་དེ་ཤེས་སྒྲིབ་ཀྱིས་མ་དག་པའི་ཕྱིར། འདོད་ན་སོང་
།
རང་གི་ངོ་སྐལ་གྱི་སྒྲིབ་པ་ཆོས་ཅན་དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། སྒྲིབ་
པ་ཡིན་པར་ཐལ། དེ་ཡོད་པའི་ཕྱིར་ཏེ། རང་གི་ངོ་སྐལ་གྱི་སྒྲིབ་པ་སྤོང་དགོས་ཀྱི་གང་ཟག་
ཡོད་པའི་ཕྱིར། རྟགས་གཉིས་པ་སོང་། འདོད་ན། རང་གི་ངོ་སྐལ་གྱི་སྒྲིབ་པ་ཆོས་ཅན་
རྒྱུན་མཐའི་བར་ཆད་མེད་ལམ་དེ་ཁྱོད་ཀྱི་དངོས་གཉེན་བར་ཆད་མེད་ལམ་མ་ཡིན་པར་
ཐལ། འདོད་པའི་ཕྱིར། འདོད་ན་ཤེས་བྱ་ཆོས་ཅན། རྒྱུན་མཐའི་བར་ཆད་མེད་ལམ་དེ་
རང་གི་ངོ་སྐལ་གྱི་སྒྲིབ་པའི་དངོས་གཉེན་བར་ཆད་མེད་ལམ་ཡིན་པར་ཐལ། ཤེས་བྱ་དང་

གཅིག་གང་ཞིག རང་གི་ངོ་སྐལ་གྱི་སྒྲིབ་པའི་དངོས་གཉེན་བར་ཆད་མེད་ལམ་ཡོད་པའི་
ཕྱིར། ཁོ་ན་རེ། ས་བརྒྱུད་པའི་རྣམ་གྲོལ་ལམ་ཆོས་ཅན། ཁྱོད་རང་གི་ངོ་སྐལ་གྱི་སྒྲིབ་པས་
དག་པར་ཐལ། ཁྱོད་ཀྱི་ངོ་སྐལ་གྱི་སྒྲིབ་པ་མེད་པ་གང་ཞིག །ཁྱོད་བདེན་གྲུབ་ཀྱིས་དག་པ་
ཡིན་པའི་ཕྱིར། འདོད་ན། དངོས་འགལ་ཞེ་ན། དངོས་འགལ་ལ་མི་འགྲོ་སྟེ། གོང་དུ་ས་
བརྒྱད་པའི་རྣམ་གྲོལ་ལམ་རང་གི་ངོ་སྐལ་གྱི་དྲི་མས་དག་པར་ཁྱོད་ཀྱིས་ཁས་བླངས་པ་ཡིན་
ལ། ཐལ་འགྱུར་འདི་ལ་འདོད་ལན་བཏབ་པའི་ཚེ། ས་བརྒྱད་པའི་རྣམ་གྲོལ་ལམ་ས་བརྒྱད་
པའི་རྣམ་གྲོལ་ལམ་གྱི་ངོ་སྐལ་གྱི་དྲི་མས་དག་པར་ཁས་བླངས་པའི་ཕྱིར། ཁ་ཅིག རྣམ་
གྲོལ་ལམ་ཡིན་ན། རང་གི་ངོ་སྐལ་གྱི་སྤང་བྱ་སྤངས་པས་ཁྱབ་ཞེས་སྨྲ་བ་མི་འཐད་དེ། རྣམ་
མཁྱེན་ཆོས་ཅན། དེར་ཐལ། དེའི་ཕྱིར། འདོད་ན། རྣམ་མཁྱེན་གྱི་ངོ་སྐལ་གྱི་སྒྲིབ་པ་ཆོས་
ཅན། ཁྱོད་སྤང་བྱ་ཡིན་པར་ཐལ། རྣམ་མཁྱེན་དེས་ཁྱོད་སྤངས་པའི་ཕྱིར། འདོད་ན། །
ཁྱོད་ཡོད་པར་ཐལ། འདོད་པའི་ཕྱིར། འདོད་ན། ཧ་ཅང་ཐལ་ལོ། །་
པཆ། ཉན་ཐོས་རང་རྒྱལ་བྱང་སེམས་གསུམ་གྱི་རྣམ་དག་དང་རྣམ་དག་ཤིན་
ཏུ་བ་བཅས་ཀྱི་ངོས་འཛིན་དང་དེ་དག་གི་མཚན་ཉིད་ལ་དཔྱད་པ་སོགས། །
༈ ཉོན་མོངས་ཤེས་བྱ་ལམ་གསུམ་གྱི། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ཉན་ཐོས་དགྲ་བཅོམ་པའི་རྒྱུད་ཀྱི་འགོག་འདེན་ཆོས་ཅན།
ཉན་ཐོས་ཀྱི་རྣམ་དག་ཡིན་ཏེ། ཉོན་སྒྲིབ་མ་ལུས་པར་སྤངས་པའི་ཉན་ཐོས་ཀྱི་བྲལ་བ་ཡིན་
པའི་ཕྱིར། རང་རྒྱལ་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། རང་རྒྱལ་གྱི་རྣམ་
དག་ཡིན་ཏེ། གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་རང་རྒྱལ་གྱི་བྲལ་བ་
ཡིན་པའི་ཕྱིར། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་
ཀྱི་འགོག་བདེན་ཆོས་ཅན། བྱང་སེམས་ཀྱི་རྣམ་དག་ཡིན་ཏེ། མཐོང་སྤང་མ་ལུས་པར་
སྤུངས་པའི་བྱང་སེམས་ཀྱི་ཁྲལ་བ་ཡིན་པའི་ཕྱིར། སངས་རྒྱས་འཕགས་པའི་རྒྱུད་ཀྱི་འགོག་
བདེན་ཆོས་ཅན། སངས་རྒྱས་ཀྱི་རྣམ་དག་ཤིན་ཏུ་བ་ཡིན་ཏེ། སྒྲིབ་གཉིས་མ་ལུས་པ་

སྤངས་པའི་སངས་རྒྱས་ཀྱི་བྲལ་བ་ཡིན་པའི་ཕྱིར། གཉིས་པ་ལ་གསུམ་ལས། དང་པོ་ལ་ཁ་
ཅིག ཉོན་སྒྲིབ་མ་ལུས་པར་སྤངས་པའི་ཉན་ཐོས་ཀྱི་བྲལ་བ་དེ་ཉན་ཐོས་ཀྱི་རྣམ་དག་གི་
མཚན་ཉིད། གཟུགས་ཕྱི་རོལ་དོན་དུ་འཛིན་པའི་རྟོག་པ་མ་ལུས་པར་སྤངས་པའི་རང་
རྒྱལ་གྱི་བྲལ་བ་དེ། རང་རྒྱལ་གྱི་རྣམ་དག་གི་མཚན་ཉིད། ལམ་གསུམ་གྱི་སྒྲིབ་པ་ཅི་རིགས་
སྤངས་པའི་བྱང་སེམས་ཀྱི་བྲལ་བ་དེ་བྱང་སེམས་ཀྱི་རྣམ་དག་གི་མཚན་ཉིད། སྒྲིབ་གཉིས་
མ་ལུས་པར་སྤངས་པའི་སངས་རྒྱས་ཀྱི་བྲལ་བ་དེ། སངས་རྒྱས་ཀྱི་རྣམ་དག་གི་མཚན་ཉིད།
ཟེར་ན། ཐེག་ཆེན་གྱི་རྣམ་དག་ཡིན་ན། ཐེག་ཆེན་གྱི་མྱང་འདས་ཡིན་དགོས་པར་ཐལ། །
ཐེག་དམན་གྱི་རྣམ་དག་ཡིན་ན། ཐེག་དམན་གྱི་མྱང་འདས་ཡིན་དགོས་པའི་ཕྱིར། མ་གྲུབ་
ན་དེར་ཐལ། ཉན་ཐོས་ཀྱི་རྣམ་དག་ཡིན་ན་ཡང་ཉན་ཐོས་ཀྱི་མྱང་འདས་ཡིན་དགོས། །
རང་རྒྱལ་གྱི་རྣམ་དག་ཡིན་ན་ཡང་རང་རྒྱལ་གྱི་མྱང་འདས་ཡིན་དགོས་པའི་ཕྱིར། དང་པོ་
གྲུབ་སྟེ། ཉན་ཐོས་ཀྱི་རྣམ་དག་ཡིན་ན། ཉོན་སྒྲིབ་མ་ལུས་པར་སྤངས་པའི་ཉན་ཐོས་ཀྱི་
བྲལ་བ་ཡིན་དགོས། དེ་ཡིན་ན། ཉན་ཐོས་ཀྱི་མྱང་འདས་ཡིན་དགོས་པའི་ཕྱིར། དང་པོ་
དངོས། ཕྱི་མ་བུད། རྩ་རྟགས་གཉིས་པ་གྲུབ་སྟེ། དེ་ཡིན་ན། གཟུགས་ཕྱི་རོལ་དོན་དུ་
འཛིན་པའི་རྟོག་པ་སྤངས་པའི་རང་རྒྱལ་གྱི་བྲལ་བ་ཡིན་དགོས། དེ་ཡིན་ན་རང་རྒྱལ་གྱི་
མྱང་འདས་ཡིན་དགོས་པའི་ཕྱིར། རྩ་བར་འདོད་ན། ཐེག་ཆེན་གྱི་མཐོང་ལམ་རྣམ་གྲོལ་
ལམ་ལ་གནས་པའི་སེམས་དཔའི་རྒྱུད་ཀྱི་འགོག་བདེན་ཆོས་ཅན། དེར་ཐལ། དེའི་ཕྱིར།
མ་གྲུབ་ན་དེར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར་ཏེ། བྱང་སེམས་ཀྱི་འགོག་
བདེན་ཡིན་པའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན། སངས་རྒྱས་འཕགས་པའི་
རྒྱུད་ཀྱི་མྱང་འདས་ཡིན་པར་ཐལ། འདོད་པའི་ཕྱིར། གཞན་ཡང་། བྱང་སེམས་མཐོང་
ལམ་རྣམ་གྲོལ་ལམ་པ་བའི་རྒྱུད་གྱི་འགོག་བདེན་ཆོས་ཅན། ལམ་གསུམ་གྱི་སྒྲིབ་པ་ཅི་
རིགས་པ་སྤངས་པའི་བྱང་འཕགས་ཀྱི་རྒྱུད་ཀྱི་བྲལ་བ་ཡིན་པར་ཐལ། བྱང་སེམས་ཀྱི་རྣམ་
དག་ཡིན་པའི་ཕྱིར། ཁྱབ་པ་ཁས། རྟགས་གྲུབ་ཟིན། འདོད་ན། ཐེག་ཆེན་གྱི་མཐོང་ལམ་

རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ལ་ལམ་གསུམ་གྱི་སྒྲིབ་པ་ཅི་རིགས་པ་མེད་
པར་ཐལ། དེའི་རྒྱུད་ཀྱི་འགོག་བདེན་དེ་ལམ་གསུམ་གྱི་སྒྲིབ་པ་ཅི་རིགས་པ་སྤངས་པའི་
བྱང་སེམས་ཀྱི་བྲལ་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་ལམ་གསུམ་
གྱི་སྒྲིབ་པ་ཅི་རིགས་པ་ཡོད་པར་ཐལ། ཁྱོད་ཀྱི་རྒྱུད་ལ་ཤེས་སྒྲིབ་ཡོད་པའི་ཕྱིར། རོང་ཊིཀ་
པ་ན་རེ། ཉོན་སྒྲིབ་མ་ལུས་པར་སྤངས་པའི་ཉན་ཐོས་ཀྱི་རྣམ་གྲོལ་ལམ་དེ། ཉན་ཐོས་ཀྱི་
རྣམ་དག་གི་མཚན་ཉིད། གཟུང་བ་ཆོས་ཀྱི་བདེན་འཛིན་མ་ལུས་པར་སྤངས་པའི་རང་
རྒྱལ་གྱི་རྣམ་གྲོལ་ལམ་དེ། རང་རྒྱལ་གྱི་དེའི་མཚན་ཉིན། ལམ་གསུམ་གྱི་སྒྲིབ་པ་ཅི་རིགས་
པ་སྤངས་པའི་བྱང་སེམས་ཀྱི་རྣམ་གྲོལ་ལམ་དེ། བྱང་སེམས་ཀྱི་དེའི་མཚན་ཉིད། སྒྲིབ་
གཉིས་མ་ལུས་པར་སྤངས་པའི་སངས་རྒྱས་ཀྱི་རྣམ་གྲོལ་ལམ་དེ། སངས་རྒྱས་ཀྱི་དེའི་
མཚན་ཉིད། ཟེར་ན། ཐེག་ཆེན་གྱི་རྣམ་དག་ཡིན་ན། ཤེས་སྒྲིབ་སྤངས་པའི་རྣམ་གྲོལ་ལམ་
ཡིན་དགོས་པར་ཐལ། ཐེག་དམན་གྱི་རྣམ་དག་ཡིན་ན་ཉོན་སྒྲིབ་སྤངས་པའི་རྣམ་གྲོལ་
ལམ་ཡིན་དགོས་པའི་ཕྱིར། ཉན་ཐོས་ཀྱི་རྣམ་དག་ཡིན་ན་ཡང་དེ་ཡིན་དགོས། རང་རྒྱལ་
གྱི་རྣམ་དག་ཡིན་ན་ཡང་དེ་ཡིན་དགོས་པའི་ཕྱིར། དང་པོ་དངོས། ཕྱི་མ་གྲུབ་སྟེ། དེ་ཡིན་
ན། གཟུང་བ་ཆོས་ཀྱི་བདེན་འཛིན་མ་ལུས་པར་སྤངས་པའི་རང་རྒྱལ་གྱི་རྣམ་གྲོལ་ལམ་
ཡིན་དགོས། དེ་ཡིན་ན། ཉོན་སྒྲིབ་མ་ལུས་པར་སྤངས་པའི་ཐེག་དམན་གྱི་རྣམ་དག་ཡིན་
དགོས་པའི་ཕྱིར། དང་པོ་དངོས། ཕྱི་མ་བུད། རྩ་བར་འདོད་ན། བྱང་སེམས་ཀྱི་རྒྱུད་ལ་
ཐེག་ཆེན་གྱི་རྣམ་དག་མེད་པར་ཐལ་ལོ། །འདོད་ན་སླ། གཞན་ཡང་། ཐེག་ཆེན་གྱི་མཐོང་
ལམ་རྣམ་གྲོལ་ལམ་ལ་གནས་པའི་སེམས་དཔའི་རྒྱུད་ཀྱི་འགོག་བདེན་ཆོས་ཅན། བྱང་
སེམས་ཀྱི་རྣམ་གྲོལ་ལམ་ཡིན་པར་ཐལ། བྱང་སེམས་ཀྱི་རྣམ་དག་ཡིན་པའི་ཕྱིར། ཁྱབ་པ་
ཁས། མ་གྲུབ་ན། དེ་བྱང་སེམས་ཀྱི་རྣམ་དག་ཡིན་པར་ཐལ། ཐེག་ཆེན་གྱི་མཐོང་ལམ་རྣམ་
གྲོལ་ལམ་དེ་བྱང་སེམས་ཀྱི་རྣམ་དག་ཡིན་པའི་ཕྱིར། མ་གྲུབ་ན། ཐེག་ཆེན་གྱི་མཐོང་ལམ་
རྣམ་གྲོལ་ལམ་ཆོས་ཅན། བྱང་སེམས་ཀྱི་རྣམ་དག་ཡིན་པར་ཐལ། ལམ་གསུམ་གྱི་སྒྲིབ་པ་

ཅི་རིགས་པར་སྤངས་པའི་བྱང་སེམས་ཀྱི་རྣམ་གྲོལ་ལམ་ཡིན་པའི་ཕྱིར། ཁྱབ་པ་ཁས། མ་
གྲུབ་ན་དེར་ཐལ། མཐོང་སྤང་སྤངས་པའི་ཐེག་ཆེན་གྱི་མཐོང་ལམ་རྣམ་གྲོལ་ལམ་ཡིན་
པའི་ཕྱིར། ཁྱབ་པ་ཁས། མ་གྲུབ་ན། དེ་དེ་ཡིན་པར་ཐལ། དེ་ཡོད་པའི་ཕྱིར། གཞན་ཡང་།
མཚན་ཉིད་དེ་རྣམས་མི་འཐད་པར་ཐལ། རྣམ་དག་ཡིན་ན་འདུས་མ་བྱས་ཡིན་པས་ཁྱབ་
པའི་ཕྱིར། རྟགས་བུད། བྱས་པ་ལ་ཁོ་ན་རེ། དེ་མ་ཁྱབ་པར་ཐལ། རྣམ་དག་དང་འདུས་
བྱས་ཀྱི་གཞི་མཐུན་ཡོད་པའི་ཕྱིར། དེ་དང་རྣམ་དག་སྒོམ་ལམ་གྱི་གཞི་མཐུན་ཡོད་པའི་
ཕྱིར། དེར་ཐལ། རྣམ་དག་སྒོམ་ལམ་ཡོད་པའི་ཕྱིར། ཟེར་ན་མ་ཁྱབ་སྟེ། རྣམ་དག་སྒོམ་
ལམ་ཡིན་ན། རྣམ་དག་ཡིན་དགོས་པར་ཐལ། མ་ཁྱབ་མཚམས་ལ་དེའི་ཕྱིར། འདོད་ན་
སྒྲིབ་པ་སྒོམ་ལམ་ཡིན་ན་སྒྲུབ་པ་ཡིན་དགོས་པར་ཐལ། འདོད་པའི་ཕྱིར། འདོད་ན། རྒྱུན་
མཐའི་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། རྟགས་སླ། jp
ཇ། རང་ལུགས་རྣམ་དག་བཞིའི་མཚན་ཉིད་དང་ས་མཚམས་དེ་ལ་རྩོད་
སྤོང་སོགས།
༈ གཉིས་པ་རང་གི་ལུགས་བཞག་པ་ལ། བཞི་ལས། དང་པོ་ནི། ཉན་ཐོས་ཀྱི་རྣམ་དག་ལ་
མཚན་ཉིད། ས་མཚམས་གཉིས། དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་བར་
ཆད་མེད་ལམ་གྱི་ངོ་སྐལ་གྱི་སྒྲིབ་པ་ཅི་རིགས་པ་སྤུངས་པའི་ཉན་ཐོས་ཀྱི་བྲལ་བ་དེའོ། །
གཉིས་པ་ནི། ཉན་ཐོས་ཀྱི་མཐོང་ལམ་རྣམ་གྲོལ་ལམ་ནས། ཉན་ཐོས་ཀྱི་མི་སློབ་ལམ་གྱི་
བར་ན་ཡོད། གཉིས་པ་ནི། རང་རྒྱལ་གྱི་རྣམ་དག་ལ་མཚན་ཉིད་དང་། ས་མཚམས་གཉིས།
དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོ་སྐལ་གྱི་སྒྲིབ་པ་
ཅི་རིགས་པ་སྤངས་པའི་རང་རྒྱལ་གྱི་བྲལ་བ་དེའོ། །གཉིས་པ་ནི་རང་རྒྱལ་གྱི་མཐོང་ལམ་
ནས་དེའི་མི་སློབ་ལམ་གྱི་བར་ན་ཡོད། གསུམ་པ་བྱང་སེམས་ཀྱི་རྣམ་དག་ལ་སྔར་ལྟར་
གཉིས་ལས། དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་ཞེས་སོགས་འདྲ་བ་ལ་བྱང་
སེམས་ཀྱི་བྲལ་བ་དེའོ། །གཉིས་པ་ནི། ཐེག་ཆེན་གྱི་མཐོང་ལམ་རྣམ་གྲོལ་ལམ་ནས་རྒྱུན་

མཐའི་བར་ན་ཡོད། བཞི་པ་སངས་རྒྱས་ཀྱི་རྣམ་དག་ལ་མཚན་ཉིད་དང་། ས་མཚམས་
གཉིས། དང་པོ་ནི། གཞན་རྣམས་འདྲ་བ་ལ་མ་ལུས་པར་སྤངས་པའི་སངས་རྒྱས་ཀྱི་བྲལ་
བ་དེའོ། །གཉིས་པ་ནི། སངས་རྒྱས་ཀྱི་ས་ཁོ་ནར་ཡོད། གསུམ་པ་ལ་ཁ་ཅིག། རྣམ་དག་
ཡིན་ན་གློ་བུར་རྣམ་དག་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན།
རང་བཞིན་རྣམ་དག་མ་གྲུབ་པར་ཐལ། འདོད་པའི་ཕྱིར། ཟེར་ན་མ་ཁྱབ་བོ། །རང་བཞིན་
རྣམ་དག་ཡིན་ན། རྣམ་དག་ཡིན་དགོས་པར་ཐལ། རྣམ་དག་ཡིན་ན་གློ་བུར་རྣམ་དག་
ཡིན་པས་མ་ཁྱབ་པའི་ཕྱིར། རྟགས་སོང་། འདོད་ན། ཉན་ཐོས་ཚོགས་ལམ་པའི་རྒྱུད་ཀྱི་
ཆོས་ཉིད་ཆོས་ཅན། དེར་ཐལ། དེའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། ཆོས་ཉིད་
ཡིན་པའི་ཕྱིར། རྩ་བར་འདོད་ན། དེ་ཉན་ཐོས་ཀྱི་རྣམ་དག་ཡིན་པར་ཐལ། དེ་རྣམ་དག་
ཡིན་པའི་ཕྱིར། རྟགས་སོང་། འདོད་ན། ཉན་ཐོས་ཚོགས་ལམ་པ་དེས་ཉན་ཐོས་ཀྱི་རྣམ་
དག་ཐོས་པར་ཐལ། འདོད་པའི་ཕྱིར། འདོད་ན། ཉན་ཐོས་ཚོགས་ལམ་པ་ཆོས་ཅན།
ཁྱོད་ཀྱི་ཉན་ཐོས་ཀྱི་རྣམ་དག་མ་ཐོབ་པར་ཐལ། ཁྱོད་སོ་སྐྱེ་ཡིན་པའི་ཕྱིར། ཁོ་ན་རེ། བྱང་
སེམས་ཀྱི་རྣམ་དག་གི་ས་མཚམས་མི་འཐད་པར་ཐལ། ཐེག་ཆེན་གྱི་མཐོང་ལམ་བར་ཆད་
མེད་ལམ་ལ་གནས་པའི་སེམས་དཔའི་རྒྱུད་ལ་བྱང་སེམས་ཀྱི་རྣམ་དག་ཡོད་པའི་ཕྱིར།
དེར་ཐལ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་མཐོང་ལམ་
བར་ཆད་མེད་ལམ་པའི་རྒྱུད་ཀྱི་འགོག་བདེན་དེ། དེའི་རྣམ་དག་ཡིན་པའི་ཕྱིར། མ་གྲུབ་
ན། དེ་ཆོས་ཅན། བྱང་སེམས་ཀྱི་རྣམ་དག་ཡིན་པར་ཐལ། བྱང་སེམས་ཀྱི་རྒྱུད་ཀྱི་འགོག་
བདེན་ཡིན་པའི་ཕྱིར། ཟེར་ན་མ་ཁྱབ། དེ་ཆོས་ཅན། བྱང་སེམས་ཀྱི་འགོག་བདེན་ཡིན་
པར་ཐལ། བྱང་སེམས་ཀྱི་རྒྱུད་ཀྱི་འགོག་བདེན་ཡིན་པའི་ཕྱིར། ཁྱབ་པ་ཁས། རྟགས་སླ།
འདོད་ན། ཁྱོད་རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་ལམ་འདེན་བསྒོམ་པ་ལ་
བརྟེན་ནས་ཐོབ་པར་ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ལ་གནས་པའི་སེམས་

དཔའི་རྒྱུད་ལ་བྱང་སེམས་ཀྱི་ལམ་འདེན་ཡོད་པར་ཐལ། འདོད་པའི་ཕྱིར། འདོད་ན།
དེས་བྱང་སེམས་ཀྱི་ལམ་བདེན་ཐོབ་པར་ཐལ་ལོ། །འདོད་ན། དེས་ཐེག་ཆེན་གྱི་མཐོང་
ལམ་ཐོབ་པར་ཐལ་ལོ། །འདོད་ན། དེས་ཐེག་ཆེན་གྱི་འཕགས་ལམ་ཐོབ་པར་ཐལ་ལོ། །
འདོད་མི་ནུས་ཏེ། དེ་ཐེག་ཆེན་སོ་སྐྱེ་ཡིན་པའི་ཕྱིར། བྱས་པ་ལ་ཁོ་ན་རེ། བྱང་སེམས་ཀྱི་
རྒྱུད་ཀྱི་འགོག་བདེན་ཡིན་ན། བྱང་སེམས་ཀྱི་འགོག་བདེན་ཡིན་དགོས་པར་ཐལ། བྱང་
འཕགས་ཀྱི་རྒྱུད་ཀྱི་འགོག་བདེན་ཡིན་ན། བྱང་སེམས་ཀྱི་འགོག་བདེན་ཡིན་དགོས་པའི་
ཕྱིར། དེར་ཐལ། བྱང་འཕགས་ཀྱི་རྒྱུད་ཀྱི་ལམ་བདེན་ཡིན་ན། བྱང་སེམས་ཀྱི་ལམ་བདེན་
ཡིན་དགོས་པའི་ཕྱིར། ཟེར་ན་མ་ཁྱབ།
ཉ། རྣམ་དག་ཙམ་དང་རྣམ་དག་ཤིན་ཏུ་བའི་ཁྱད་པར་ཐེག་ཆེན་སྒོམ་
ལམ་བར་ཆད་མེད་ལམ་དགུར་འབྱེད་ཚུལ་ལ་དཔྱད་པ་སོགས། །
ལ ས༌ཀྱི་
༈ ས་དགུ་ལ་ནི་ཆེན་པོ་ཡིས། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་
གཉིས། དང་པོ་ནི། སངས་རྒྱས་ཀྱི་རྣམ་དག་དེ་རྣམ་དག་ཤིན་ཏུ་བ་ཡིན་པ་དང་། ཉན་
རང་གི་རྣམ་དག་རྣམ་དག་ཤིན་ཏུ་བ་མ་ཡིན་པའི་ཁྱད་པར་འཐད་པ་ཡིན་ཏེ། ཐེག་ཆེན་
གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་དུ་སོགས་དགུས་རང་གི་ངོ་སྐལ་ཀྱི་སྒྲིབ་པ་
གཉིས་ཀའི་དངོས་གཉེན་བྱེད་ནུས། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་
ཆུང་ངུ་སོགས་དགུས་རང་གི་ངོ་སྐལ་གྱི་སྒྲིབ་པ་གཉིས་ཀྱི་དངོས་གཉེན་བྱེད་མི་ནུས་པའི་
ཕྱིར། གཉིས་པ་ལ་ཁ་ཅིག ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་
དང་ས་གཉིས་པའི་སྒོམ་ལམ་བར་ཆད་མེད་ལམ་དོན་གཅིག་པ་ནས་བཟུང་སྟེ། ཐེག་ཆེན་
གྱི་སྒོམ་ལམ་ཆེན་པོའི་ཆེན་པོ་དང་། ས་བཅུ་པའི་སྒོམ་ལམ་དོན་གཅིག་ཟེར་ན། ས་དང་
པོའི་སྒོམ་ལམ་བར་ཆད་མེད་ལམ་ཆོས་ཅན། ས་གཉིས་པའི་སྒོམ་ལམ་ཡིན་པར་ཐལ། ཐེག་
ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་དུ་ཡིན་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། དེ་ཡོད་པའི་ཕྱིར། དེར་ཐལ། ས་དང་པོའི་སྒོམ་ལམ་ཡོད་པ་གང་

ཞིག ཐེག་ཆེན་གྱི་སྒོམ་ལམ་ཐོབ་ན། ཐེག་ཆེན་གྱི་སྒོམ་ལམ་བར་ཆད་མེད་ལམ་ཐོབ་པས་
ཁྱབ་པའི་ཕྱིར། ཕྱི་མ་བུད། དང་པོ་མ་གྲུབ་ན། དེར་ཐལ། ས་བཅུ་པའི་སྒོམ་ལམ་ཡོད་
པའི་ཕྱིར། དེར་ཐལ། ཀུན་བཏུས་ལས། བྱང་ཆུབ་སེམས་དཔའ་རྣམས་ནི་ས་བཅུ་རྣམས་
སུ་སྒོམ་ལམ་ལ་ཤེས་བྱའི་སྒྲིབ་པའི་གཉེན་པོའི་ལམ་བསྒོམ་གྱིས་ཉོན་མོངས་པའི་སྒྲིབ་པའི་
གཉེན་པོ་མ་ཡིན་ནོ། །ཞེས་པ་དང་། འགྲེལ་ཆེན་ལས། དེ་བས་ན། ས་དང་པོའི་སྐད་ཅིག་
མ་དང་པོ་ནི་མཐོང་བའི་ལམ་ཡིན་ལ། དེ་ལས་གཞན་པ་སྐད་ཅིག་གཉིས་པ་ལ་སོགས་པ་
ནི་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལས་དེ་མ་ཐག་ཏུ་སངས་རྒྱས་ཀྱིས་
ས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་ཆོས་ཀྱི་དབྱིངས་མཆོག་གི་དོན་ལ་
སོགས་པ་སོ་སོར་རྟོགས་པའི་ཕྱིར་སྒོམ་པའི་ལམ་ཡིན་པར་བརྗོད་དོ། །ཞེས་གསུངས་པའི་
ཕྱིར། རྩ་བར་འདོད་ན་སླ། ཁོ་ན་རེ། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན།
ཁྱོད་བདེན་འཛིན་ཆེན་པོའི་ཆེན་པོའི་དངོས་གཉེན་བར་ཆད་མེད་ལམ་ཡིན་པར་ཐལ།
ཐེག་ཆེན་གྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་ཡིན་པའི་ཕྱིར། རྟགས་སླ།
འདོད་ན། ས་གཉིས་པའི་སྒོམ་ལམ་བར་ཆད་མེད་ལམ་དེས། བདེན་འཛིན་ཆེན་པོའི་ཆེན་
པོ་སྤངས་པར་ཐལ། འདོད་པའི་ཕྱིར། འདོད་ན། དེ་མ་སྤངས་པར་ཐལ། དེའི་ངོ་སྐལ་གྱི་
སྤང་བྱར་གྱུར་པའི་བདེན་འཛིན་ཆེན་པོའི་ཆེན་པོ་གཅིག་ཡོད་པའི་ཕྱིར། རྟགས་སླ། ཟེར་
ན་རྩ་བར་མ་ཁྱབ་སྟེ། ས་བཅུ་པའི་རྣམ་གྲོལ་ལམ་དེས་བདེན་འཛིན་ཆུང་ངུའི་ཆུང་ངུ་
སྤངས་པར་ཐལ། དེ་ཐེག་ཆེན་གྱི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་ཡིན་པའི་ཕྱིར།
ཁྱབ་པ་ཁས། འདོད་ན། དེ་ཆོས་ཅན། ཁྱོད་ཀྱིས་བདེན་འཛིན་སྤངས་པར་ཐལ། ཁྱོད་
ཀྱིས་བདེན་འཛིན་ཆུང་ངུའི་ཆུང་ངུ་སྤངས་པའི་ཕྱིར། རྟགས་ཁས། འདོད་ན། དེ་ཆོས་
ཅན། ཁྱོད་སངས་རྒྱས་ཡིན་པར་ཐལ། ཁྱོད་ཀྱིས་བདེན་འཛིན་སྤངས་པའི་ཕྱིར།

༈ སྐབས་གཉིས་པའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་མཚན་གྱི་གསུང་དྲི་མ་
མེད་པ་ཞེས་བྱ་བ་རྫོགས་སོ། །ཤེར་ཕྱིན་མན་ངག་སྙིང་པོའི་དཀའ་བའི་གནད། །ལང་
རིགས་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་
སྲོལ། །བརྒྱུད་འཛིན་དང་བཅས་བསྐལ་བརྒྱར་དར་རྒྱས་ཤོག ། 

༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཀོད་པ་
ལེགས་བཤད་གསེར་གྱི་ཕྲེང་བ་ཞེས་བྱ་བ་ལས་སྐབས་གསུམ་པའི་
ཕྱི་ལོ་མཐའ་དཔྱོད་བཞུགས་སོ། །
སྡེ་ཚན་དང་པོ་གཞི་ཤེས་ཀྱི་མཚམས་སྦྱོར་དང་མཚན་ཉིད་དབྱེ་བ་སོགས་ཀྱི་སྐབས།
1 ཀ ལམ་ཤེས་རྗེས་སུ་གཞི་ཤེས་འཆད་དགོས་པའི་རྒྱུ་མཚན།
༈ གཞི་ཐམས་ཅད་ཡོངས་སུ་ཤེས་པ་མེད་པའི་ལམ་ལེགས་པར་ཡོངས་སུ་ཤེས་པ་མེད་
པར་ཐམས་ཅད་ཤེས་པ་ཉིད། ཅེས་སོགས་ཀྱི་སྐབས་སུ། སྦྱོར་བ་དང་། མཐའ་བཅད་པ་
གཉིས། དང་པོ་ནི་ལམ་ཤེས་ཀྱི་རྗེས་སུ་གཞི་ཤེས་འཆད་པའི་རྒྱུ་མཚན་ཡོད་དེ། སྐྱེས་བུ་
འབྲིང་དང་ཐུན་མོང་བའི་ལམ་གྱི་རིམ་པས་བསྡུས་པའི་བདེན་བཞི་མི་རྟག་སོགས་བཅུ་
དྲུག་རྟོགས་པའི་ལམ་མ་ཐོབ་པར་སྐྱེས་བུ་ཆེན་པོའི་ལམ་རིམ་གྱིས་བསྡུས་པའི་ལམ་ཤེས་མི་
འཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། །
ཁ། གཞི་ཤེས་ཀྱི་མཚན་ཉིད་མཁས་པའི་བཞེད་པ་མི་འདྲ་བ་ཁག་ལ་
དོགས་པ་གཅོད་པ། ནང་
༈ གཉིས་པ་ལ་གསུམ་ལས། དང་པོ་ནི། ཁ་ཅིག གཞི་གང་ཟག་གི་བདག་མེད་པར་
མངོན་སུམ་དུ་རྟོགས་པའི་ཉི་ཚེ་བའི་མཁྱེན་པ། གཞི་ཤེས་ཀྱི་མཚན་ཉིད་ཅེས་གསུངས་པ་
མི་འཐད་དེ། སངས་རྒྱས་འཕགས་པའི་རྒྱུད་ལ་གཞི་ཤེས་ཡོད་པའི་ཕྱིར། རྟགས་བསྒྲུབ
ཟིན། རོང་ཊིཀ་པ་ན་རེ། གཞི་གང་ཟག་གི་བདག་མེད་པར་མངོན་སུམ་དུ་རྟོགས་པའི་
མཁྱེན་པ་གཞི་ཤེས་ཀྱི་མཚན་ཉིད། ཟེར་ན། ཉན་ཐོས་འཕགས་པའི་རྒྱུད་ཀྱི་འདུས་བྱས་མི་
རྟག་པར་མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། ཉན་ཐོས་འཕགས་པའི་རྒྱུད་ཀྱི་གང་ཟག་གི་བདག་མེད་མངོན་སུམ་
དུ་རྟོགས་པའི་མཁྱེན་པ་དེས། འདུས་བྱས་མི་རྟག་པར་མངོན་སུམ་དུ་རྟོགས་པར་ཐལ།

འདོད་པའི་ཕྱིར། འདོད་ན། ཉན་ཐོས་ཀྱི་མཐོང་ལམ་བར་ཆད་མེད་ལམ་དེས་འདུས་བྱས་
མི་རྟག་པར་མངོན་སུམ་དུ་རྟོགས་པར་ཐལ། འདོད་པའི་ཕྱིར། འདོད་ན། ཉན་ཐོས་ཀྱི་
མཐོང་ལམ་བར་ཆད་མེད་ལམ་ཆོས་ཅན། ཁྱོད་ཀྱིས་དེ་མངོན་སུམ་དུ་མ་རྟོགས་པར་ཐལ།
ཁྱོད་བར་ཆད་མེད་ལམ་ཡིན་པའི་ཕྱིར། གཞན་ཡང་། རང་རྒྱལ་གྱི་མཐོང་ལམ་བར་ཆད་
མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཆོས་
ཅན་དེ་ཡིན་པའི་ཕྱིར། གཞན་ཡང་། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་
དོན་སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
རྟགས་གསལ་སླ། མཁས་པ་ཁ་ཅིག རང་རྒྱུད་ལྡན་གྱི་གང་ཟག་གི་རྒྱུད་ཀྱི་བདག་མེད་
མངོན་སུམ་དུ་རྟོགས་པའི་ཤེས་རབ་ཀྱི་ཟིན་པའི་ཡེ་ཤེས་གང་ཞིག་ཉན་ཐོས་ཀྱི་རྟོགས་
རིགས་སུ་གནས་པ། གཞི་ཤེས་ཀྱི་མཚན་ཉིད་ཟེར་ན། རང་རྒྱལ་གྱི་མཐོང་ལམ་སྡུག་བསྔལ་
ཆོས་བཟོད་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། དེར་ཐལ། རང་རྒྱལ་གྱི་
མཐོང་ལམ་བར་ཆད་མེད་ལམ་ཡིན་པའི་ཕྱིར། རྩ་བར་འདོད་ན། ཉན་ཐོས་སློབ་པ་
འཕགས་པས་གཉིས་སྟོང་བསྒོམ་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་
ན། དེས་གཟུང་འཛིན་རྫས་གཞན་དུ་འཛིན་པའི་རྟོགས་པ་སྤང་བྱའི་གཙོ་བོར་བྱེད་པར་
ཐལ། འདོད་པའི་ཕྱིར། འདོད་ན། ཉན་ཐོས་དགྲ་བཅོམ་པས་གཟུང་འཛིན་རྫས་གཞན་
དུ་འཛིན་པའི་རྟོགས་པ་སྤངས་པར་ཐལ། འདོད་པའི་ཕྱིར། འདོད་ན། རྣམ་པར་ཐར་པ་
ཅུང་ཟད་ཙམ་ཞིག་གིས་ལྷག་པ་ཞེས་སོགས་ཀྱི་དོན་མ་གྲུབ་པར་ཐལ། འདོད་པའི་ཕྱིར། །
ག འཕྲོས་དོན་ཉན་བྱང་འཕགས་པས་བདག་མེད་གཉིས་སྟོང་བསྒོམ་བྱའི་
གཙོ་བོར་བྱེད་མིན་སོགས་ཀྱི་སྐོར།་འཛ
ན་། བ
༈ ཁ་ཅིག ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་སྒོམ་པར་བྱེད་
པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད་ཟེར་ན། གང་ཟག་གི་བདག་མེད་
མངོན་སུམ་དུ་རྟོགས་པའི་ཐེག་དམན་གྱི་མཐོང་ལམ་ཆོས་ཅན། མཚན་ཉིད་དེར་ཐལ།

མཚོན་བྱ་དེའི་ཕྱིར། རྟགས་སླ། འདོད་ན། དེ་བྱང་སེམས་མཐོང་ལམ་པས་ཐེག་དམན་གྱི་
རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་སྒོམ་པར་ཐལ། འདོད་པའི་ཕྱིར། འདོད་
ན། དེ་བྱང་སེམས་མཐོང་ལམ་པས་གཙོ་བོར་སྒོམ་པར་ཐལ། འདོད་པའི་ཕྱིར། འདོད་ན།
བྱང་སེམས་མཐོང་ལམ་པས་གཞི་བདག་མེད་བསྒོམ་བྱའི་གཙོ་བོར་བྱེད་པར་ཐལ། འདོད་
པའི་ཕྱིར། འདོད་ན། དེས་གང་ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ།
འདོད་པའི་ཕྱིར། ཁོ་ན་རེ། བྱང་སེམས་མཐོང་ལམ་པས་ཐེག་དམན་གྱི་རིགས་ཅན་རྗེས་སུ་
གཟུང་བའི་ཕྱིར་དུ་གང་ཟག་གི་བདག་མེད་གཙོ་བོར་སྒོམ་པར་ཐལ། དེས་ཐེག་དམན་གྱི་
རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བ་གཅིག་གཞི་གྲུབ་པའི་
ཕྱིར། ཟེར་ན། མ་ཁྱབ་སྟེ། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གང་
ཟག་གི་བདག་འཛིན་སྤང་བྱའི་གཙོ་བོར་བྱེད་པར་ཐལ། དེས་དེའི་ཕྱིར་དུ་གང་ཟག་གི་
བདག་མེད་གཙོ་བོར་སྒོམ་པའི་ཕྱིར། འདོད་ན། དེས་ཐེག་དམན་གྱི་རིགས་ཅན་རྗེས་སུ་
བཟུང་བའི་ཕྱིར་དུ་འཁོར་བ་སྤང་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་
ན། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་འཁོར་བར་སྐྱེ་བ་མི་ལེན་
པར་ཐལ། འདོད་པའི་ཕྱིར། འདོད་ན། དེས་གཞན་དོན་དུ་སྐྱེ་བ་ལེན་པ་དེ་ཐེག་ཆེན་གྱི་
རིགས་ཅན་ཁོ་ན་རྗེས་སུ་གཟུང་བའི་ཕྱིར་དུ་སྐྱེ་བ་ལེན་པར་ཐལ། འདོད་པའི་ཕྱིར།
འདོད་ན། དེ་ལས་ངོ་མཚར་ཆེ་བ་ཅི་ཡོད། གཞན་ཡང་། བྱང་སེམས་མཐོང་ལམ་པས་ཐེག་
དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་སྟོང་ཉིད་བསྒོམ་བྱའི་གཙོ་བོར་མི་བྱེད་
པར་ཐལ། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གང་ཟག་གི་བདག་
མེད་གཙོ་བོར་སྒོམ་པའི་ཕྱིར། རྟགས་ཁས། འདོད་ན། དེས་ཐེག་དམན་གྱི་རིགས་ཅན་
རྗེས་སུ་གཟུང་བའི་ཕྱིར་དུ་བདེན་འཛིན་སྤང་བྱའི་གཙོ་བོར་མི་བྱེད་པར་ཐལ། འདོད་
པའི་ཕྱིར། འདོད་ན། དེས་ཐེག་དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་སྒྲིབ་
སྤང་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། འདོད་ན། དེས་དེའི་ཕྱིར་དུ་

རྫོགས་པའི་བྱང་ཆུབ་འཐོབ་བྱའི་གཙོ་བོར་མི་བྱེད་པར་ཐལ། འདོད་པའི་ཕྱིར། གཞན་
ཡང་། གཞི་ཤེས་ཡིན་ན་གཞན་དོན་དུ་གཙོ་བོར་བསྒོམ་པར་བྱ་བའི་ལམ་ཡིན་པས་ཁྱབ་
པར་ཐལ། མཚན་ཉིད་དེ་འཐད་པའི་ཕྱིར། འདོད་ན། འཕགས་པ་ཡིན་ན་གཞན་དོན་
གཙོ་བོར་དོན་དུ་གཉེར་བའི་གང་ཟག་ཡིན་དགོས་པར་ཐལ། འདོད་པའི་ཕྱིར། འདོད་ན།
ཉན་ཐོས་མཐོང་ལམ་པ་ཆོས་ཅན། དེར་ཐལ། དེའི་ཕྱིར། གཞན་ཡང་། མཚན་ཉིད་དེ་
ལྟར་འཇོག་པ་དང་། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་པས་ཁྱབ་
ཟེར་བ་ནང་འགལ་ཏེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་ཆོས་
ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན་སོང་། དེར་ཐལ། ཐེག་
དམན་འཕགས་པའི་མཁྱེན་པ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཉན་ཐོས་
འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར། དེར་
ཐལ། སྟོང་ཉིད་རྟོགས་པའི་ཉན་ཐོས་འཕགས་པ་ཡོད་པའི་ཕྱིར་ཏེ། སྟོང་ཉིད་རྟོགས་པའི་
བྱང་སེམས་ཚོགས་ལམ་པ་ཐེག་དམན་ལམ་དུ་འཇུག་པ་ཡོད་པའི་ཕྱིར། རྩ་བར་འདོད་ན།
དེ་ཆོས་ཅན། ཁྱོད་ཉན་ཐོས་མཐོང་ལམ་པས་གཙོ་བོར་སྒོམ་པ་ཐལ། འདོད་པ་གང་ཞིག་
ཁྱོད་ཉན་ཐོས་མཐོང་ལམ་པའི་མཁྱེན་པ་ཡིན་པའི་ཕྱིར། འདོད་ན། ཉན་ཐོས་མཐོང་ལམ་
པས་གཙོ་བོར་སྟོང་ཉིད་སྒོམ་པར་ཐལ། འདོད་པའི་ཕྱིར། ཁོ་ན་རེ། དེ་ཆོས་ཅན། ཐེག་
དམན་གྱི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་སྒོམ་པའི་འཕགས་རྒྱུད་ཀྱི་༌་
མཁྱེད་པ་ཡིན་པར་ཐལ། ཁྱོད་སྟོང་ཉིད་རྟོགས་པའི་ཉན་ཐོས་མཐོང་ལམ་པ་རྗེས་སུ་
བཟུང་པའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར།
མ་གྲུབ་ན། སྟོང་ཉིད་རྟོགས་པའི་ཉན་ཐོས་ཀྱི་མཐོང་ལམ་དེ། སྟོང་ཉིད་རྟོགས་པའི་ཉན་
ཐོས་མཐོང་ལམ་པ་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་
ཀྱི་མཁྱེན་པ་ཡིན་པར་ཐལ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་དེས་གཙོ་བོར་
རང་དོན་དུ་སྟོང་ཉིད་སྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་གཙོ་བོར་རང་

དོན་དུ་སྟོང་ཉིད་སྒོམ་པར་ཐལ། ཆོས་ཅན་དེའི་ཕྱིར། དེས་ན། སྟོང་ཉིད་རྟོགས་པའི་ཉན་
ཐོས་མཐོང་ལམ་པ་དེས་གཙོ་བོར་རང་དོན་དུ་སྟོང་ཉིད་སྒོམ། རང་དོན་དུ་གཙོ་བོར་སྟོང་
ཉིད་མི་སྒོམ་ཞེས་ཟེར་བ་ལ་ནང་འགལ་ཡོད་དེ། སྟོང་ཉིད་རྟོགས་པའི་ཉན་ཐོས་མཐོང་
ལམ་པ་དེས་རང་དོན་དུ་གཙོ་བོར་སྟོང་ཉིད་སྒོམ་པར་ཐལ། དེས་ཁོ་རང་རྗེས་སུ་གཟུང་
བའི་ཕྱིར་དུ་གཙོ་བོར་སྟོང་ཉིད་སྒོམ་པའི་ཕྱིར། མ་གྲུབ་ན་སོང་། དེར་ཐལ། སྟོང་ཉིད་
རྟོགས་པའི་ཉན་ཐོས་ཀྱི་མཐོང་ལམ་དེ། སྟོང་ཉིད་རྟོགས་པའི་ཉན་ཐོས་མཐོང་ལམ་པ་
རྗེས་སུ་གཟུང་པའི་ཕྱིར་དུ་གཙོ་བོར་བསྒོམ་པར་བྱ་བའི་འཕགས་རྒྱུད་ཀྱི་མཁྱེན་པ་ཡིན་
པའི་ཕྱིར། འཁོར་གསུམ་གྱི་ཕྲེང་བ་ཡིན་ནོ། །ཁ་ཅིག ཐེག་དམན་གྱི་རྟོགས་རིགས་སུ་
གནས་པའི་འཕགས་རྒྱུད་ཀྱི་མཁྱེན་པ་དང་། ཐེག་དམན་འཕགས་པའི་མཁྱེན་པ་གང་
རུང་། གཞི་ཤེས་ཀྱི་མཚན་ཉིད་ཟེར་ན། ཉན་ཐོས་འཕགས་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོག་པའི་མཁྱེན་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་
ན། དེར་ཐལ། ཐེག་དམན་འཕགས་པའི་མཁྱེན་པ་ཡིན་པའི་ཕྱིར། རྟགས་གྲུབ་སྟེ། དེ་
འདྲ་བ་ཡོད་པའི་ཕྱིར། རྩ་བར་འདོད་ན། དེ་མི་མཐུན་ཕྱོགས་ཀྱི་གཞི་ཤེས་ཡིན་པར་ཐལ། །
དེ་གཞི་ཤེས་ཡིན་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་མཁྱེན་པ་དེ་གཉེན་པོ་ཕྱོགས་ཀྱི་གཞི་ཤེས་ཡིན་པར་ཐལ། འདོད་པའི་
ཕྱིར། གཞན་ཡང་། སྟོང་ཉིད་མངོན་སུམ་དུ་རྟོགས་པའི་ཉན་ཐོས་ཀྱི་མཐོང་ལམ་དང་
སངས་འཕགས་ཀྱི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་
གཉིས་ཀ་ཆོས་ཅན། མཚན་ཉིད་དེར་ཐལ། གཞི་ཤེས་ཡིན་པའི་ཕྱིར། ཁྱབ་པ་ཁས། མ་
གྲུབ་ན་སོང་། དེར་ཐལ། སྔ་མ་དེ་ཡང་གཞི་ཤེས་ཡིན། ཕྱི་མ་དེ་ཡང་གཞི་ཤེས་ཡིན་པའི་
ཕྱིར། དང་པོ་མ་གྲུབ་ན། དེ་ཆོས་ཅན། གཞི་ཤེས་ཡིན་པར་ཐལ། མཚན་ཉིད་དེའི་ཕྱིར། །
ཁྱབ་པ་ཁས། རྩ་བར་འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པའི་
འཕགས་རྒྱུད་ཀྱི་མཁྱེན་པ་ཡིན་པར་ཐལ། འདོད་པ་གང་ཞིག ཕྱི་མ་མ་ཡིན་པའི་ཕྱིར།

འདོད་ན། སྔ་མ་དེ་ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །ཁོ་ན་རེ། ཐེག་
དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་པས་ཁྱབ་པར་ཐལ། ཐེག་ཆེན་
འཕགས་པའི་མཁྱེན་པ་ཡིན་ན། ལམ་ཤེས་ཡིན་པས་ཁྱབ་པའི་ཕྱིར། ཟེར་ན། ཐེག་དམན་
འཕགས་པའི་མཁྱེན་པ་ཡིན་ན་བདེན་འཛིན་གྱིས་བཅིངས་པས་ཁྱབ་པར་ཐལ། ཐེག་ཆེན་
འཕགས་པའི་མཁྱེན་པ་ཡིན་ན་སྟོང་ཉིད་མངོན་སུམ་དུ་རྟོག་པའི་ཤེས་རབ་ཀྱིས་ཟིན་པས་
ཁྱབ་པའི་ཕྱིར། ཁྱབ་པ་འགྲིག འདོད་ན། ཉན་ཐོས་འཕགས་པའི་རྒྱུད་ཀྱི་སྟོང་ཉིད་
མངོན་སུམ་དུ་རྟོགས་པའི་མཁྱེན་པ་ཆོས་ཅན། དེར་ཐལ། དེའི་ཕྱིར། གཞན་ཡང་། ཐེག་
དམན་འཕགས་པའི་མཁྱེན་པ་ཡིན་ན། མི་མཐུན་ཕྱོགས་ཀྱི་གཞི་ཤེས་ཡིན་པས་ཁྱབ་པར་
ཐལ། དེ་ཡིན་ན་གཞི་ཤེས་ཡིན་པས་ཁྱབ་པའི་ཕྱིར། རྟགས་ཁས། འདོད་ན། ཐེག་ཆེན་
འཕགས་པའི་མཁྱེན་པ་ཡིན་ན། །གཉེན་པོ་ཕྱོགས་ཀྱི་གཞི་ཤེས་ཡིན་དགོས་པར་ཐལ།
འདོད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་
ཆོས་ཅན། དེར་ཐལ། དེའི་ཕྱིར། རྟགས་སླ ཁོ་ན་རེ། ཐེག་དམན་འཕགས་པའི་མཁྱེན་པ་
ཡིན་ན། གཞི་ཤེས་ཡིན་པས་ཁྱབ་པར་ཐལ། ཐེག་དམན་འཕགས་པའི་མཁྱེན་པ་ཡིན་ན།
ཐེག་དམན་གྱི་རྟོགས་རིགས་སུ་གནས་པས་ཁྱབ་པའི་ཕྱིར། མ་གྲུབ་ན། ཐེག་དམན་སློབ་པ་
འཕགས་པ་ཡིན་ན་ཐེག་དམན་གྱི་རིགས་ཅན་ཡིན་པས་མ་ཁྱབ་པར་ཐལ། ཐེག་དམན་
འཕགས་པའི་མཁྱེན་པ་ཡིན་ན་ཐེག་དམན་གྱི་རྟོགས་རིགས་སུ་གནས་པས་མ་ཁྱབ་པའི་
ཕྱིར། ཞེས་ཟེར་ན། འཕགས་རྒྱུད་ཀྱི་མཁྱེན་པ་ཡིན་ན། མཁྱེན་གསུམ་གང་རུང་ཡིན་
དགོས་པར་ཐལ། ཐེག་དམན་འཕགས་པའི་མཁྱེན་པ་ཡིན་ན་གཞི་ཤེས་ཡིན་དགོས་པའི་
ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་
སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར།།
འདོད་མི་ནུས་ཏེ། གཞི་ཤེས་ཀྱང་མ་ཡིན། ལམ་ཤེས་ཀྱང་མ་ཡིན། རྣམ་མཁྱེན་ཡང་མ་ཡིན་
པའི་ཕྱིར། དང་པོ་གྲུབ་སྟེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར་ཏེ། ཐེག་

ཆེན་ཀུན་རྫོབ་སེམས་བསྐྱེད་ཡིན་པའི་ཕྱིར། ཕྱི་མ་རྣམས་སླ། 
ང་། ཁ་ཅིག་གཞི་ཤེས་དབྱེ་བ་འཇོག་ཚུལ་སོགས་ལ་དོགས་པ་གཅོད་པ།
ཁ་ཅིག གཞི་ཤེས་ལ་དབྱེ་ན། གཉེན་པོ་གཞི་ཤེས་དང་། མི་མཐུན་ཕྱོགས་ཀྱི་གཞི་ཤེས་
གཉིས་སུ་ཡོད་ཟེར་ན། མི་མཐུན་གཉེན་པོའི་ཕྱོགས་དག་དང་། །ཞེས་ཕྱོགས་ཀྱི་སྒྲ་སྨོས་པ་
ལ་དགོས་པ་མེད་པར་ཐལ། དམ་བཅའ་དེ་འཐད་པའི་ཕྱིར། གཞན་ཡང་། བྱང་འཕགས་
ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་གཞི་ཤེས་ཡིན་པར་ཐལ། གཞི་
ཤེས་ལ་གཉེན་པོ་ཕྱོགས་ཀྱི་གཞི་ཤེས་དང་། མི་མཐུན་ཕྱོགས་ཀྱི་གཞི་ཤེས་གཉིས་སུ་འབྱེད་
རིགས་པའི་ཕྱིར། ཁྱབ་སྟེ། གཉེན་པོ་ཕྱོགས་ཀྱི་གཞི་ཤེས་ཞེས་པའི་གཉེན་པོ་དེ་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་ལ་བྱེད་རིགས་པའི་ཕྱིར་ཏེ། མི་མཐུན་ཕྱོགས་ཀྱི་གཞི་
ཤེས་ཞེས་པའི་མི་མཐུན་པ་དེ་བདེན་འཛིན་ལ་བྱེད་རིགས་པའི་ཕྱིར། གཞན་ཡང་། མཚན་
འཛིན་གྱི་གཞི་ཤེས་ཡོད་པར་ཐལ། གཉེན་པོའི་གཞི་ཤེས་ཡོད་པའི་ཕྱིར། རྟགས་ཁས།
འདོད་ན། མི་མཐུན་ཕྱོགས་ཀྱི་གཞི་ཤེས་དེ་མཚན་འཛིན་ཡིན་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། སྤང་བྱ་ཡིན་པར་ཐལ། འདོད་པའི་ཕྱིར། མཁས་པ་ཁ་ཅིག ཐེག་
དམན་འཕགས་པའི་རྒྱུད་ཀྱི་གཞི་ཤེས་ཡིན་ན་མི་མཐུན་ཕྱོགས་ཀྱི་གཞི་ཤེས་ཡིན་པས་ཁྱབ།
མི་མཐུན་ཕྱོགས་ཀྱི་གཞི་ཤེས་ཡིན་ན་བདེན་འཛིན་གྱིས་བཅིངས་པའི་གཞི་ཤེས་ཡིན་པས་
ཁྱབ་ཅེས་གསུངས། སྟོང་ཉིད་མངོན་སུམ་དུ་རྟོགས་པའི་ཉན་ཐོས་འཕགས་པའི་རྒྱུད་ཀྱི་
གཞི་ཤེས་ཆོས་ཅན། མི་མཐུན་ཕྱོགས་ཀྱི་གཞི་ཤེས་ཡིན་པར་ཐལ། ཐེག་དམན་འཕགས་
པའི་རྒྱུད་ཀྱི་གཞི་ཤེས་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། བདེན་
འཛིན་གྱིས་བཅིངས་པའི་གཞི་ཤེས་ཡིན་པར་ཐལ། འདོད་པའི་ཕྱིར། རྟགས་ཁྱབ་ཁས།
འདོད་ན། དེ་ཆོས་ཅན། ཁྱོད་གཞི་ལམ་བདེན་གྲུབ་ཏུ་བདེན་ཞེན་གྱིས་འདོད་པའི་གང་
ཟག་གི་རྒྱུད་ཀྱི་གཞི་ཤེས་ཡིན་པར་ཐལ། འདོད་པའི་ཕྱིར། ཁྱབ་སྟེ། རྣམ་བཤད་སྙིང་པོ་
རྒྱན་ལས། བདེན་འཛིན་གྱིས་བཅིངས་པའི་དོན་ཡང་། གཞི་དང་ལམ་བདེན་པར་གྲུབ་མ་

གྲུབ་བརྟགས་པ་ན་བདེན་པར་ཞེན་པ་ལས་མི་འདའ་བའི་དོན་ཏེ། སྔར་ཆོས་ཀྱི་གནས་
ལུགས་ཐོས་བསམ་གྱིས་ཀྱང་། གཏན་ལ་མ་ཕབ་པའི་དབང་དུ་བྱས་པའོ། །ཞེས་གསུངས་
པའི་ཕྱིར། གོང་དུ་འདོད་མི་ནུས་ཏེ། ཆོས་ཅན་དེའི་ཕྱིར། ཁོ་ན་རེ། སྟོང་ཉིད་མངོན་སུམ་
དུ་རྟོགས་པའི་ཉན་ཐོས་དགྲ་བཅོམ་པའི་རྒྱུད་ཀྱི་གཞི་ཤེས་དེ་མི་མཐུན་ཕྱོགས་ཀྱི་གཞི་ཤེས་
ཡིན་པར་ཐལ། དེ་ཡོད་པ་གང་ཞིག དེ་གཉེན་པོ་ཕྱོགས་ཀྱི་གཞི་ཤེས་མ་ཡིན་པའི་ཕྱིར།
ཞེས་ཟེར་ན། འདིའི་ལན་འོག་ཏུ་བཤད་པར་བྱའོ། ། །
ཅ། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་
ངོས་གཟུང་སོགས་ལ་དོགས་པ་གཅོད་པ། མ་
ཁ་ཅིག མི་འཐུན་ཕྱོགས་ཀྱི་གཞི་ཤེས་དེ་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་
གྱུར་པའི་གཞི་ཤེས་ཡིན་ཟེར་ན། སྐབས་གསུམ་པའི་ཆེད་དུ་བྱ་བའི་གདུལ་བྱར་གྱུར་པའི་
ཐེག་དམན་གྱི་རིགས་ཅན་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན།
བསྟན་བཅོས་མངོན་རྟོགས་རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་ཐེག་དམན་གྱི་༌་
རིགས་ཅན་ཡོད་པར་ཐལ། འདོད་པའི་ཕྱིར། ཁོ་ན་རེ། རྩ་བའི་དམ་བཅའ་འཐད་དེ།
སྐབས་གསུམ་པས་མི་མཐུན་ཕྱོགས་ཀྱི་གཞི་ཤེས་དངོས་ཀྱི་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར། དེར་ཐལ། སྐབས་གསུམ་པས་གཞི་ཤེས་མཚོན་བྱེད་ཀྱི་ཆོས་དགུ་དངོས་
ཀྱི་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ན། མ་ཁྱབ། དེར་ཐལ། སྐབས་གསུམ་
པའི་དངོས་ཀྱི་བསྟན་བྱའི་གཙོ་བོ་ཡོད་པའི་ཕྱིར། ཁ་ཅིག སྐབས་གསུམ་པའི་དངོས་ཀྱི་
བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ན། གཉེན་པོ་ཕྱོགས་ཀྱི་གཞི་ཤེས་ཡིན་པས་
ཁྱབ་ཟེར་ན། གཞི་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། སྐབས་གསུམ་པས་
གཞི་ཤེས་དངོས་ཀྱི་བསྟན་བྱའི་གཙོ་བོར་བྱས་ནས་བསྟན་པ་ཡིན་པའི་ཕྱིར། དེར་ཐལ།
བསྟན་བཅོས་མངོན་རྟོགས་རྒྱན་གྱིས་མངོན་པར་རྟོགས་པ་བརྒྱད་པོ་དངོས་ཀྱིས་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར། ཁ་ཅིག དམན་ལམ་སྔོན་དུ་མ་སོང་བའི་བྱང་

སེམས་སྒོམ་ལམ་པའི་རྒྱུད་ཀྱི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་
དེ། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་པའི་གཞི་ཤེས་ཡིན་ཟེར་ན། མི་
རྟག་སོགས་བཅུ་དྲུག་གོམས་པ་ལྷུན་ལེན་གྱི་ཚུལ་གྱིས་སྒོམ་པར་ཕྱེད་པའི་བྱང་སེམས་སྒོམ་
ལམ་པ་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་ན། ཉན་ཐོས་ཀྱི་ལམ་ནི་
བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི་མངོན་དུ་བྱ་བ་ནི་མ་ཡིན་པས།
སྒོམ་པའི་ལམ་ནི་མ་བསྟན་ཏེ། ཞེས་གསུངས་པ་མི་འཐད་བར་ཐལ། འདོད་པའི་ཕྱིར།
འདོད་ན། མི་རྟག་སོགས་བཅུ་དྲུག་གོམས་པ་ལྷུར་ལེན་གྱིས་སྒོམ་པར་བྱེད་པའི་བྱང་
སེམས་སྒོམ་ལམ་པ་ཡོད་པར་ཐལ་ལོ། །་༌་
༣ ཆ། རང་ལུགས་སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་གྱུར་
པའི་གཞི་ཤེས་ངོས་གཟུང་བའི་སྒོ་ནས་བདག་མེད་གོམས་པ་ལྷུར་ལེན་ཚུལ་
གྱིས་སྒོམ་པའི་དོན་བཤད་པ། ར་
༈ རང་ལུགས་ནི། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པའི་རྒྱུད་ཀྱི་མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་སྐབས་གསུམ་པའི་དངོས་ཀྱི་
བསྟན་བྱའི་གཙོ་བོར་གྱུར་པའི་གཞི་ཤེས་ཡིན་བྱས་པ་ལ། ཁོ་ན་རེ། མི་རྟག་སོགས་བཅུ་
དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་མཐོང་ལམ་པ་ཡོད་
པར་ཐལ། འདོད་པའི་ཕྱིར་ཟེར་ན། འདིའི་ལན་མཁས་པ་ཁ་ཅིག ཐལ་འགྱུར་ཕྱི་མ་ལ་མ་
ཁྱབ་སྟེ། རྣམ་བཤད་སྙིང་པོ་རྒྱན་ལས། ཕྱི་མ་མཐོང་ལམ་ལ་དམིགས་ཀྱིས་བཀར་བའོ། །
ཞེས་གསུངས་། དེ་ཡང་མི་འཐད་དེ། ལམ་སྒྲོན་གྱི་ཊཱིཀར་ལས། ཐེག་ཆེན་གྱི་མཐོང་ལམ་
མན་ཆད་དུ་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་ཡང་། ཐེག་ཆེན་
གྱི་མཐོང་ལམ་ནས་གོམས་པ་ལྷུར་ལེན་གྱི་ཚུལ་གྱིས་མི་སྒོམ་པར་གསུངས་པའི་ཕྱིར། དེར་
ཐལ། ལམ་ཊིཀ་ལས། དེ་ཡང་མཐོང་ལམ་མན་ཆད་དུ་གོམས་པ་ལྷུར་ལེན་གྱིས་ཀྱང་བསྒོམ་
པར་བྱ་སྟེ། ལས་དང་ཉོན་མོངས་པའི་དབང་གིས་འཁོར་བའི་སྡུག་བསྔལ་རང་མཚན་པ་

ཉམས་སུ་མྱོང་ན་གཞན་དོན་ལྟ་ཞོག རང་དོན་ཡང་མི་ནུས་པས་ཉོན་མོངས་པའི་དཔལ་
ལེགས་པར་གཞོམ་དགོས་པའི་ཕྱིར་ཏེ། བྱང་ས་ལས། འཁོར་བའི་སྡུག་བསྔལ་ལ་བྱང་ཆུབ་
སེམས་དཔའ་རྣམས་ཀྱིས་ཉན་ཐོས་ལས་འབུམ་འགྱུར་གྱིས་ཀྱང་སྐྱོ་བར་བྱ་དགོས་པར་
གསུངས་སོ། །ཞེས་ལམ་ཊིཀ་ཏུ་བཤད་པའི་ཕྱིར། རང་ལུགས་ནི། རྩ་བར་མ་ཁྱབ་ཅིང་།།
ཕྱི་མ་མཐོང་ལམ་ལ་དམིགས་ཀྱིས་བཀར་བའོ། །ཞེས་གསུངས་པའི་དོན་ནི། གཞི་ཤེས་ཀྱི་
སྐབས་འདིར་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་
བསྟན་ཀྱང་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་ས་
ཐེག་ཆེན་གྱི་སྒོམ་ལམ་མ་བསྟན་པ་ལུང་དེའི་དོན་ཡིན། དམན་ལམ་སྔོན་དུ་མ་སོང་བའི་
བྱང་སེམས་ཚོགས་སྦྱོར་བ་རྣམས་ཀྱིས་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་སྒོ་
ནས་སྒོམ་ལ། བྱང་སེམས་ཀྱི་མཐོང་ལམ་ཐོབ་ནས་མི་རྟག་སོགས་བཅུ་དྲུག་གོམས་པ་ལྷུར་
ལེན་གྱིས་མི་སྒོམ། བྱས་པ་ལ་ཁོ་ན་རེ། བྱང་སེམས་སྦྱོར་ལམ་པས་མི་རྟག་སོགས་བཅུ་དྲུག་
བསྒོམ་བྱའི་གཙོ་བོར་བྱས་ནས་སྒོམ་པར་ཐལ། དེས་མི་རྟག་སོགས་བཅུ་དྲུག་གོམས་པ་
ལྷུར་ལེན་གྱི་ཚུལ་གྱིས་སྒོམ་པའི་ཕྱིར། རྟགས་ཁས། འདོད་ན། དེས་གང་ཟག་གི་བདག་
མེད་བསྒོམ་བྱའི་གཙོ་བོར་བྱས་ནས་སྒོམ་པར་ཐལ། འདོད་པའི་ཕྱིར། འདོད་ན། དེས་
ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་པར་ཐལ། འདོད་པའི་ཕྱིར། ཟེར་ན། རྩ་བར་
མ་ཁྱབ་སྟེ། ལམ་དེ་གོམས་པ་ལྷུན་ལེན་གྱི་ཚུལ་གྱིས་སྒོམ་ཞེས་པའི་དོན། ལམ་དེ་འབད་
རྩོལ་ཆེན་པོས་སྒོམ་ཞེས་པའི་དོན་ཡིན་ལ། ལམ་དེ་འབད་རྩོལ་ཆེན་པོས་སྒོམ་ན་ལམ་དེ་
བསྒོམ་བྱའི་གཙོ་བོར་བྱས་ནས་སྒོམ་མི་དགོས་པའི་ཕྱིར། ཁ་ཅིག བཤད་མ་ཐག་པའི་ལམ་
ཊཱིཀ་གི་དོན་མ་གོ་བ་ལ་བརྟེན་ནས། བྱང་སེམས་ཚོགས་སྦྱོར་བས་ཉོན་སྒྲིབ་སྤང་བྱའི་གཙོ་
བོར་བྱེད། ཅེས་ཟེར། འོ་ན། དམན་ལམ་སྔོན་དུ་མ་སོང་པའི་བྱང་སེམས་ཚོགས་ལམ་པ་དེ་
ཉན་ཐོས་ཚོགས་ལམ་པ་ལས་དབང་པོ་རྟུལ་བར་ཐལ། དེས་ཚོགས་སྦྱོར་གྱི་གནས་སྐབས་
སུ་བསྐལ་ཆེན་གྲངས་མེད་དུ་མར་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་པ་ལ་འབད་

ཀྱང་། མཐོང་ལམ་གྱི་གནས་སྐབས་སུ་ཉོན་སྒྲིབ་ཟད་པར་མ་སྤངས། བརྩོན་འགྲུས་ཤིན་ཏུ་
འབར་བའི་ཉན་ཐོས་ཚོགས་ལམ་པས་ཚེ་གསུམ་ལ་ཉོན་སྒྲིབ་ཟད་པར་སྤངས་པའི་མྱང་
འདས་མངོན་དུ་བྱེད་པའི་ཕྱིར། ལན་གྱིས་བཟློག་པར་མི་ནུས་པའི་ཐལ་འགྱུར་རོ། །
ཇ། རང་ལུགས་གཞི་ཤེས་ཀྱི་མཚན་ཉིད་དབྱེ་བ་ས་མཚམས་དེ་ལ་རྩོད་
སྤོང་སོགས་ཀྱི་སྐོར། །
༈ རང་ལུགས་ནི། རང་རྒྱུད་ལྡན་གྱི་གང་ཟག་གི་རྒྱུད་ཀྱི་གང་ཟག་གི་བདག་མེད་མངོན་
སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག ཐེག་དམན་གྱི་རྟོགས་རིགས་
སུ་གནས་པ་དེ་གཞི་ཤེས་ཀྱི་མཚན་ཉིད། དོན་བསྡུ་ན། ཐེག་དམན་གྱི་རྟོགས་རིགས་སུ་
གནས་པའི་འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་མཚན་ཉིད། དེ་ལ་དབྱེ་ན། གཉེན་པོ་
ཕྱོགས་ཀྱི་གཞི་ཤེས་དང་། མི་མཐུན་ཕྱོགས་ཀྱི་གཞི་ཤེས་གཉིས། ས་མཚམས་ནི། འཕགས་
པའི་གང་ཟག་མཐའ་དག་གི་རྒྱུད་ལ་ཡོད། རྩོད་པ་སྤོང་བ་ལ་ཁོ་ན་རེ། ཐེག་དམན་གྱི་
རྟོགས་རིགས་སུ་གནས་པའི་འཕགས་པ་མེད་པར་ཐལ། འཕགས་པ་ཡིན་ན་ཐེག་དམན་གྱི་
རྟོགས་རིགས་སུ་མི་གནས་དགོས་པའི་ཕྱིར། རྟགས་འབུད། འདོད་ན། ཐེག་དམན་གྱི་
རྟོགས་རིགས་སུ་གནས་པའི་འཕགས་པ་ཆོས་ཅན། ཁྱོད་ཡོད་པར་ཐལ། ཁྱོད་ཀྱི་མཁྱེན་པ་
ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་མཁྱེན་པ་ཆོས་ཅན། ཁྱོད་ཡོད་པར་ཐལ། ཁྱོད་
གཞི་ཤེས་ཀྱི་མཚན་ཉིད་ཡིན་པའི་ཕྱིར། ཞེས་ཟེར་ན། ཆོས་ཅན་སྐྱོན་ཅན་ནོ། །
ལྡེ་ཚན་གཉིས་པ་གཞི་ཤེས་མཚོན་བྱེད་ཀྱི་ཆོས་དགུ་ལས་དང་པོ་ཤེས་པས་སྲིད་ལ་
གནས་པའི་ལམ་ཤེས་དང་གཉིས་པ་སྙིང་རྗེས་ཞི་ལ་མི་གནས་པའི་ལག་ཤེས་ཀྱི་སྐོར།
ཀ་ཀུན་རྫོབ་དང་དོན་དམ་ལ་ལྟོས་ཏེ་སྲིད་ཞིའི་མཐའ་ལ་གནས་མིན་
སོགས་དང་དེ་འགོག་བྱེད། །
༈ ཚུ་རོལ་ཕ་རོལ་མཐའ་ལ་མིན། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་བཅད་
པ་གཉིས། དང་པོ་ནི། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཐེག་ཆེན་གྱི་

མཐོང་ལམ་ཆོས་ཅན། སྲིད་མཐའ་ལ་མི་གནས་ཏེ། སྲིད་མཐའ་འགོག་པར་ནུས་པའི་ཤེས་
རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། ཞི་
མཐའ་ལ་མི་གནས་ཏེ། ཞི་མཐའ་འགོག་པར་ནུས་པའི་སྙིང་རྗེས་ཟིན་པའི་ཐེག་ཆེན་
འཕགས་པའི་མཁྱེན་པ་ཡིན་པའི་ཕྱིར། སྲིད་ཞི་གཉིས་ཀྱི་བར་ན་དོན་དམ་པར་མི་གནས་
ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་
འཕགས་པའི་མཁྱེན་པ་ཡིན་པའི་ཕྱིར། དེ་ཆོས་ཅན། སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་ཐེག་ཆེན་འཕགས་པའི་མཁྱེན་པ་ཡིན་པའི་ཕྱིར། ཁ་ཅིག་
འདིའི་སྦྱོར་བ་ལ། གཉེན་པོ་ཕྱོགས་ཀྱི་གཞི་ཤེས་ཆོས་ཅན། སྲིད་མཐའ་ལ་མི་གནས་ཏེ།
སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་པའི་ཕྱིར། དེ་ཆོས་ཅན། ཞི་མཐའ་མི་
གནས་ཏེ། ཞི་མཐའ་འགོག་པར་ནུས་པའི་སྙིང་རྗེས་ཟིན་པའི་ཕྱིར། སྲིད་ཞི་གཉིས་ཀྱི་བར་
ན་མི་གནས་ཏེ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། དེ་ཆོས་ཅན།
སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་
བདེན་སྟོང་དུ་མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། ཟེར་ན། འདི་ལ་ཁ་ཅིག་
ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྒྱུད་གྱི་ཡིད་ཀྱི་རྣམ་པ་ཤེས་པ་ཆོས་ཅན་པ་
སྲིད་མཐའ་ལ་མི་གནས་པར་ཐལ། སྲིད་མཐའ་འགོག་པར་ནུས་པའི་ཤེས་རབ་ཀྱིས་ཟིན་
པའི་ཕྱིར། ཁྱབ་པ་ཁས། དེར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་
བར་འདོད་ན། དེ་ཆོས་ཅན། སྲིད་མཐའ་ལ་གནས་པར་ཐལ། ངེས་པའི་རྒྱུན་ཞུགས་སྲིད་
པ་ལན་བདུན་པ་བ་སྲིད་མཐའ་ལ་གནས་པའི་ཕྱིར། མ་གྲུབ་ན། དེ་ཆོས་ཅན། དེ་ལ་
གནས་པར་ཐལ། འདོད་པར་ལས་ཉོན་གྱི་དབང་གིས་རིགས་མཐུན་གྱི་སྐྱེ་སྲིད་བདུན་ལེན་
པར་ངེས་པའི་གང་ཟག་ཡིན་པའི་ཕྱིར། ཞེས་ཟེར། རང་ལུགས་ཀྱི་སྐྱོན་ནི། བྱང་འཕགས་

ཀྱི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་དེ་གཞི་ཤེས་ཡིན་པར་ཐལ། གཉེན་
པོ་ཕྱོགས་ཀྱི་གཞི་ཤེས་དེས་སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་
ཁས། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་
པའི་ཕྱིར། གཞན་ཡང་། བྱང་འཕགས་ཀྱི་རྒྱུད་ཀྱི་གཉེན་པོ་ཕྱོགས་ཀྱི་གཞི་ཤེས་དེས་སྲིད་
ཞི་བདེན་སྟོང་དུ་མངོན་སུམ་དུ་རྟོགས་པར་ཐལ། གཉེན་པོ་ཕྱོགས་ཀྱི་གཞི་ཤེས་དེས་སྲིད་
ཞི་བདེན་སྟོང་དུ་མངོན་སུམ་དུ་རྟོགས་པའི་ཕྱིར། རྟགས་ཁས། འདོན་ན། སློབ་ལམ་ན་བློ་
གཅིག་གིས་བདེན་གཉིས་གཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་
པའི་ཕྱིར། གཞན་ཡང་། གཉེན་པོ་ཕྱོགས་ཀྱི་གཞི་ཤེས་ཆོས་ཅན། སྲིད་ཞི་གཉིས་ཀྱི་བར་ན་
གནས་པར་ཐལ། སྲིད་ཞི་གཉིས་ཀྱི་དབུས་ན་གནས་པའི་ཕྱིར། དེར་ཐལ། ཐེག་ཆེན་
འཕགས་པའི་མཁྱེན་པ་ཡིན་པའི་ཕྱིར། དེར་ཐལ། ཆོས་ཅན་དེའི་ཕྱིར། གཞན་ཡང་།
གཉེན་པོ་ཕྱོགས་ཀྱི་གཞི་ཤེས་ཆོས་ཅན། མངོན་སུམ་ཡིན་པར་ཐལ། སྲིད་ཞི་བདེན་སྟོང་དུ་
མངོན་སུམ་དུ་རྟོགས་པའི་ཡེ་ཤེས་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
དེ་མ་ཡིན་པར་ཐལ། བྱང་འཕགས་ཀྱི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་གྱིས་
རྟོགས་པའི་བློ་དེ་ཁྱོད་ཡིན་པའི་ཕྱིར། གཞན་ཡང་། ཉན་ཐོས་འཕགས་པའི་རྒྱུད་ཀྱི་སྟོང་
ཉིད་མངོན་སུམ་དུ་རྟོགས་པའི་མཁྱེན་པ་ཆོས་ཅན། སངས་རྒྱས་དང་བྱང་ཆུབ་སེམས་
དཔའ་རྣམས་ཀྱི་རྒྱུད་ལ་ཉེ་བ་ཡིན་པར་ཐལ། དུས་གསུམ་བདེན་སྟོང་དུ་མངོན་སུམ་དུ་
རྟོགས་པའི་ཡེ་ཤེས་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་འདྲ་བ་ཡོད་པའི་ཕྱིར།
འདོད་མི་ནུས་ཏེ། ཉན་ཐོས་འཕགས་པའི་མཁྱེན་པ་ཡིན་པའི་ཕྱིར། མཁས་པ་ཁ་ཅིག
ཁྱད་པར་གསུམ་ལྡན་གྱི་གཞི་ཤེས་པའི་ཤེར་ཕྱིན་ཆོས་ཅན། སངས་རྒྱས་དང་བྱང་ཆུབ་
སེམས་པ་རྣམས་ཀྱི་རྒྱུད་ལ་ཉེ་བ་ཡིན་ཏེ། དུས་གསུམ་བདེན་སྟོང་དུ་མངོན་སུམ་དུ་རྟོགས་
པ་མཐར་ཕྱིན་པའི་ཡེ་ཤེས་ཡིན་པའི་ཕྱིར། གཞི་ཤེས་པའི་ཤེར་ཕྱིན་ཆོས་ཅན། ཁྱད་པར་
གསུམ་དང་ལྡན་ཏེ། སྲིད་མཐའ་ལ་མི་གནས། ཞི་མཐའ་ལ་མི་གནས། སྲིད་ཞི་གཉིས་ཀྱི་

བར་ན་དོན་དམ་པར་མི་གནས་པའི་ཡེ་ཤེས་ཡིན་པའི་ཕྱིར། དེ་ཆོས་ཅན། སྲིད་མཐའ་ལ་
མི་གནས་ཏེ། སྲིད་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། དེ་ཆོས་ཅན། ཞི་མཐའ་ལ་
མི་གནས་ཏེ། ཞི་མཐའ་འགོག་བྱེད་ཀྱི་ཡེ་ཤེས་ཡིན་པའི་ཕྱིར། དེ་ཆོས་ཅན། སྲིད་ཞི་གཉིས་
ཀྱི་བར་ན་དོན་དམ་པར་མི་གནས་ཏེ། སྲིད་ཞི་བདེན་མེད་དུ་མངོན་སུམ་དུ་རྟོགས་པའི་ཡེ་
ཤེས་ཡིན་པའི་ཕྱིར། ཞེས་གསུངས། རེ་ཞིག་དཔྱད་ན། ཤེས་རབ་ཕ་རོལ་ཕྱིན་པར་འདོད།།
ཅེས་པའི་སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་
པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དུས་གསུམ་པའི་ཆོས་རྣམས་སྐྱེ་བ་མེད་
པའི་ཆོས་མཉམ་པ་ཉིད་དུ་རྟོགས་པས་སངས་རྒྱས་དང་བྱང་ཆུབ་སེམས་དཔའ་རྣམས་ལས་
ཉེ་བར་གྱུར་པར་འདོད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་གང་ཡིན་པ་དེ་ནི། ཞེས་པའི་
སྐབས་ནས་དངོས་སུ་བསྟན་པའི་ཤེར་ཕྱིན་དེ་འབྲས་བུ་ཤེར་ཕྱིན་ལ་བྱེད་རིགས་པར་ཐལ།
འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱུན་ལས། ལམ་ཤེར་ཕྱིན་འདི་ལ། མི་
རྟག་སོགས་རྟོགས་པའི་ཤེས་རབ་དང་སྙིང་རྗེ་ཆེན་པོ་དང་སྟོང་ཉིད་རྟོགས་པ་སོགས་དུ་མ་
ཡོད་པའི་ལག་རྗེས་མི་འདྲ་བ། སོ་སོར་བཞག་ན། ཞེས་སོགས་བཤད་པ་མི་འཐད་པར་
ཐལ། འདོད་པའི་ཕྱིར། གཞན་ཡང་། སྐབས་གསུམ་པའི་དངོས་ཀྱི་བསྟན་བྱའི་གཙོ་བོར་
གྱུར་པའི་གཞི་ཤེས་ཀྱང་ཡིན། འབྲས་བུ་ཤེར་ཕྱིན་ཡང་ཡིན་པའི་གཞི་མཐུན་ཡོད་པར་
ཐལ། སྦྱོར་བ་དེ་འཐད་པའི་ཕྱིར། འདོད་ན། བྱང་སེམས་མཐོང་ལམ་པའི་རྒྱུད་ཀྱི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་སྐབས་གསུམ་པའི་དངོས་ཀྱི་བསྟན་
བྱའི་གཙོ་བོར་གྱུར་པའི་གཞི་ཤེས་ཡིན་ལ། བྱང་སེམས་སྒོམ་ལམ་པའི་རྒྱུད་ཀྱི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་དེ་སྐབས་གསུམ་པའི་བསྟན་བྱའི་གཙོ་
བོར་གྱུར་པའི་གཞི་ཤེས་མ་ཡིན་པའི་ཁྱད་པར་བཤད་པ་མི་འཐད་པར་ཐལ། འདོད་པའི་

ཀ མཁས་པ་ཁ་ཅིག་འདིར་བསྟན་ལམ་ཞེས་གཉིས་ཀྱི་མཚན་ཉིད་འཇོག་
ཚུལ་ལ་དོགས་པ་གཅོད་པ། ཁྲི་ག་ཞེས་
༈ གཉིས་པ་ལ། མཁས་པ་ཁ་ཅིག ལམ་ཤེས་གང་ཞིག འདིར་བསྟན་སྲིད་མཐའ་འགོག་
པར་ནུས་པའི་ཤེས་རབ་ཀྱིས་ཟིན་པ་དེ་ཤེས་པས་སྲིད་ལ་མི་གནས་པའི་ལམ་ཤེས་ཀྱི་མཚན་
ཉིད། ལམ་ཤེས་གང་ཞིག འདིར་བསྟན་ཞི་མཐའ་འགོག་པར་ནུས་པའི་སྙིང་རྗེས་ཟིན་པ་
གེ སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་ཉིད། ཅེས་གསུངས། བྱང་སེམས་
མཐོང་ལམ་པའི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དང་པོ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་
བྱེད་ཀྱི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། ཐེག་དམན་གྱི་
རྟོགས་རིགས་སུ་གནས་པར་ཐལ། འདོད་པའི་ཕྱིར། གཉིས་པ་ལ་ཐེག་ཆེན་གྱི་མཐོང་ལམ་
བར་ཆད་མེད་ལམ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར།
འདོད་ན། དེ་ཆོས་ཅན། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་རྟོགས་རིགས་
སུ་གནས་པར་ཐལ། འདོད་པའི་ཕྱིར། འདོད་ན། ཐབས་ཁྱད་པར་ཅན་གྱི་རྟོགས་རིགས་
སུ་གནས་པར་ཐལ་ལོ། །འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ཁ་ཅིག
ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། ཤེས་པས་
སྲིད་ལ་མི་གནས་པའི་ལམ་ཤེས་ཀྱི་མཚན་ཉིད། ཐེག་ཆེན་གྱི་རྟོགས་རིགས་སུ་གནས་པའི་
ཐེག་ཆེན་འཕགས་པའི་མཁྱེན་པ་དེ། སྙིང་རྗེས་ཞི་ལ་མི་གནས་པའི་ལམ་ཤེས་ཀྱི་མཚན་
ཉིད་ཟེར་ན། ། བྱང་འཕགས་གྱི་རྒྱུད་ཀྱི་གཉིས་སྟོང་མངོན་སུམ་དུ་རྟོགས་པའི་མཁྱེན་པ་
ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ།
ཐེག་དམན་གྱི་རྟོགས་རིགས་སུ་གནས་པ་གང་ཞིག་ཐེག་ཆེན་འཕགས་པའི་མཁྱེན་པ་ཡིན་པ་
པའི་ཕྱིར། དང་པོ་གྲུབ་སྟེ། རང་རྒྱལ་གྱི་རྟོགས་རིགས་སུ་གནས་པའི་ཕྱིར། རྩ་བར་འདོད་
ན། ཉན་ཐོས་ཀྱི་རྟོགས་རིགས་སུ་གནས་པར་ཐལ་ལོ། །གཉིས་པ་ལ། ཐེག་ཆེན་གྱི་མཐོང་

ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ།
འདོད་ན། དེ་ཆོས་ཅན། ཐབས་ཁྱད་པར་ཅན་གྱི་རྟོགས་རིགས་སུ་གནས་པར་ཐལ།
འདོད་པའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། ཁ་ཅིག གཞི་
ཤེས་ལ་ཤེས་པས་སྲིད་ལ་མི་གནས་པའི་གཞི་ཤེས་དང་། སྙིང་རྗེས་ཞི་ལ་མི་གནས་པའི་
གཞི་ཤེས་གཉིས་ཡོད་ཅེས་ཟེར། བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ། །
གཞི་ཤེས་ཡིན་པར་ཐལ། སྙིང་རྗེས་ཞི་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་
ཁས། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །
འདོད་མི་ནུས་ཏེ། ཐེག་ཆེན་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་རྗེ་ཆེན་པོ་ཡིན་
པའི་ཕྱིར། ཁོ་ན་རེ། སྙིང་རྗེས་ཞི་ལ་མི་གནས་པའི་གཞི་ཤེས་ཡོད་པར་ཐལ། བྱང་སེམས་
མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོ་དེ་དེ་ཡིན་པའི་ཕྱིར་ཏེ། དེའི་རྒྱུད་ཀྱི་སྙིང་རྗེ་ཚད་
མེད་དེ་དེ་ཡིན་པའི་ཕྱིར་ཏེ། དེ་ཐེག་དམན་གྱི་རྟོགས་རིགས་སུ་གནས་པའི་ཕྱིར་ཏེ། སྙིང་
རྗེ་ཚད་མེད་བསྒོམ་བྱའི་གཙོ་བོར་བྱེད་པའི་ཐེག་དམན་འཕགས་པ་ཡོད་པའི་ཕྱིར། དེར་
ཐལ། སྙིང་རྗེ་ཚད་མེད་རྒྱུད་ལྡན་གྱི་ཐེག་དམན་གྱི་འཕགས་པ་ཡོད་པའི་ཕྱིར། ཟེར་ན།
འདིར་མ་ཁྱབ། ཁོ་ན་རེ། སྙིང་རྗེས་ཞི་ལ་མི་གནས་པའི་གཞི་ཤེས་ཡོད་པར་ཐལ། ཤེས་
པས་སྲིད་ལ་མི་གནས་པའི་གཞི་ཤེས་ཡོད་པའི་ཕྱིར་ཏེ། བྱང་འཕགས་ཀྱི་རྒྱུད་ཀྱི་མི་རྟག་
སོགས་བཅུ་དྲུག་མངོན་སུམ་དུ་རྟོགས་པའི་མཁྱེན་པ་དེ་དེ་ཡིན་པའི་ཕྱིར། མ་གྲུབ་ན། དེ་
ཆོས་ཅན། དེ་ཡིན་པར་ཐལ། གཞི་ཤེས་གང་ཞིག གཞི་ཀུན་རྫོབ་ལ་ལྟོས་པའི་སྲིད་མཐའ་
འགོག་བྱེད་གྱི་རྟོགས་རིགས་སུ་གནས་པའི་ཕྱིར་ན་མ་ཁྱབ་སྟེ། ཤེས་བྱ་ཆོས་ཅན། གཉེན་
པོ་ཕྱོགས་ཀྱི་ལམ་ཤེས་ཡོད་པར་ཐལ། ཤེས་པས་སྲིད་ལ་མི་གནས་པའི་གཞི་ཤེས་ཡོད་པའི་
ཕྱིར། རྟགས་ཁས། འདོད་མི་ནུས་ཏེ། གཉེན་པོ་ཕྱོགས་ཀྱི་ལམ་ཤེས་ཞེས་པའི་ཐ་སྙད་
བྱམས་པའི་གསུང་རབ་ལས་མ་བྱུང་པའི་ཕྱིར། གཞན་ཡང་། མི་འཐུན་ཕྱོགས་ཀྱི་ལམ་ཤེས་
ཡོད་པར་ཐལ། གཉེན་པོ་ཕྱོགས་ཀྱི་ལམ་ཤེས་ཡོད་པའི་ཕྱིར། རྟགས་ཁས། ཁོ་ན་རེ།

གཉེན་པོ་ཕྱོགས་ཀྱི་ལམ་ཤེས་ཡོད་པར་ཐལ། ཐེག་ཆེན་གྱི་མཐོང་ལམ་དེ་དེ་ལྟར་ཡིན་པའི་
ཕྱིར། མ་གྲུབ་ན། དེ་ཆོས་ཅན། དེར་ཐལ། ལམ་ཤེས་གང་ཞིག གཉེན་པོ་ཕྱོགས་ཀྱི་ཤེས་
རྣམ་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན།
བར་ཆད་མེད་པའི་རྩེ་སྦྱོར་ཡིན་པར་ཐལ། རྩེ་སྦྱོར་གང་ཞིག བར་ཆད་མེད་ལམ་ཡིན་པའི་
ཕྱིར། ཁྱབ་པ་ཁས། གཞན་ཡང་། ཤེས་པས་སྲིད་ལ་མི་གནས་ཤིང་། །ཞེས་པའི་གཞུང་
འདིས་ཤེས་པས་སྲིད་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་བསྟན་
པར་ཐལ། ཤེས་པས་སྲིད་ལ་མི་གནས་པའི་གཞི་ཤེས་ཡོད་པའི་ཕྱིར། རྟགས་ཁས། འདོད་
ན། སྙིང་རྗེས་ཞི་ལ་མི་གནས་དང་། །ཞེས་པའི་གཞུང་འདིས་སྙིང་རྗེས་ཞི་ལ་མི་གནས་པའི་
གཞི་ཤེས་དེ་ལྟར་བསྟན་པར་ཐལ་ལོ། འདོད་ན། དེ་ཡོད་པར་ཐལ། འདོད་པའི་ཕྱིར།
འདོད་ན། བཀག་ཟིན། གཞན་ཡང་། ཤེས་པས་སྲིད་ལ་མི་གནས་ཤིང་། །ཞེས་པའི་གཞུང་
འདིས་ཤེས་པས་སྲིད་ལ་མི་གནས་པའི་གཞི་ཤེས་བསྟན་བྱའི་གཙོ་བོར་བྱས་ནས་མ་བསྟན་
བར་ཐལ། དེས་ཤེས་པས་སྲིད་ལ་མི་གནས་པའི་ལམ་ཤེས་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར་ཏེ། དེ་ལམ་ཤེས་ལ་དོགས་པ་གཅོད་པའི་གཞུང་ཡིན་པའི་ཕྱིར། གཞན་
ཡང་། གཉེན་པོ་ཕྱོགས་དང་ལམ་ཤེས་ཀྱི་གཞི་མཐུན་ཡིན་ན། གཉེན་པོ་ཕྱོགས་ཀྱི་ལམ་
ཤེས་ཡིན་དགོས་པར་ཐལ། གཉེན་པོའི་ཕྱོགས་ཀྱི་ལམ་ཤེས་ཡོད་པའི་ཕྱིར། རྟགས་ཁས།
འདོད་ན། གཉེན་པོ་ཕྱོགས་དང་གཞི་ཤེས་ཀྱི་གཞི་མཐུན་ཡིན་ན། གཉེན་པོ་ཕྱོགས་ཀྱི་གཞི་
ཤེས་ཡིན་དགོས་པར་ཐལ། གཉེན་པོ་ཕྱོགས་ཀྱི་གཞི་ཤེས་ཡོད་པའི་ཕྱིར། འདོད་ན། ཉན་
ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། ཁྱབ་པ་མཁས།
འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ་ལོ། །
ག ཁ་ཅིག་འདོད་པའི་ཀུན་རྫོབ་དོན་དམ་བྱང་སེམས་ལམ་ལ་ལྟོས་པའི་
སྲིད་ཞིའི་མཐའ་སོགས་ལ་དོགས་པ་གཅོད་པ། ། དབང་
༈ འོ་ན། སྲིད་ཞིའི་མཐའ་དེ་གང་ཞེ་ན། སྲིད་མཐའ་ཞེས་པའི་སྒྲ་འཇུག་པའི་གཞི་དེ་ལ་

དུ་མ་ཡོད་དེ། ལས་ཉོན་གྱིས་སྲིད་པར་སྐྱེ་བ་ལེན་པའི་ཆ་དེ་ཀུན་རྫོབ་ལ་ལྟོས་པའི་སྲིད་
མཐལ། དེ་ནི་ཤེས་རབ་ཀྱི་ཚུ་རོལ་གྱི་མཐའ་འཁོར་བ་དང་ཞེས་པའི་དོན་ཡིན་ནོ། །ལས་
ཉོན་གྱི་དབང་གིས་འཁོར་བར་སྐྱེ་བ་ལེན་པའི་ཆ་བདེན་གྲུབ་དེ། དོན་དམ་ལ་ལྟོས་པའི་
སྲིད་མཐའ་དང་ལས་ཉོན་གྱི་དབང་གིས་འཁོར་བར་སྐྱེ་བ་ལ་མཐའ་གཅིག་ཏུ་དོར་བྱར་
བྱེད་པའི་ཆ་དེ། བྱང་སེམས་ལམ་ལ་ལྟོས་པའི་སྲིད་མཐའ་ཡིན། དེ་ནི་དངོས་པོར་དམིགས་
པ་ཉིད་ཀྱིས་ཞེས་སོགས་ཀྱི་དོན་ཡིན། ཞི་མཐའ་ཞེས་པའི་སྒྲ་འཇུག་པའི་གཞི་དེ་དུ་མ་ཡོད་
དེ། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆད་ཙམ་གྱིས་ཐོབ་པའི་མྱང་འདས་
དེ་ཀུན་རྫོབ་ལ་ལྟོས་པའི་ཞི་མཐའ་དང་། ། དེ་ནི་སྙིང་རྗེས་ཕ་རོལ་ཀྱི་མཐའ་མྱ་ངན་ལས་
འདས་པ་ཞེས་པའི་དོན་ཡིན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆད་ཙམ་
གྱིས་ཐོབ་པའི་མྱང་འདས་བདེན་གྲུབ་དེ། དོན་དམ་ལ་ལྟོས་པའི་ཞི་མཐའ་དང་། ལས་
ཉོན་གྱི་དབང་གིས་འཁོར་བར་སྐྱེ་བ་ལེན་པ་ཆད་ཙམ་གྱིས་ཐོབ་པའི་མྱང་འདས་ལ་མཐའ་
གཅིག་ཏུ་བླང་བྱར་བྱེད་པའི་ཆ་དེ། བྱང་སེམས་ལམ་ལ་ལྟོས་པའི་ཞི་མཐའ་ཡིན་པའི་ཕྱིར།
དེ་ནི་དངོས་པོར་དམིགས་པ་ཉིད་ཀྱིས་ཞེས་སོགས་ཀྱི་དོན་ཡིན་ཞེས་ཟེར། འདི་ཆེས་མི་
འཐད་དེ། ཤེས་བྱ་ཆོས་ཅན། ལས་ཉོན་གྱི་དབང་གིས་འཁོར་བར་སྐྱེ་བ་ལ་མཐའ་གཅིག་
ཏུ་དོར་བྱར་བྱེད་པའི་གང་ཟག་ཡིན་ན། བྱང་སེམས་ལམ་ལ་ལྟོས་པའི་སྲིད་མཐའ་ལ་
གནས་པས་ཁྱབ་པར་ཐལ། དེ་ལྟར་དོར་བྱར་བྱེད་པའི་ཆ་དེ་བྱང་སེམས་ལམ་ལ་ལྟོས་པའི་
སྲིད་མཐའ་ཡིན་པའི་ཕྱིར། རྟགས་ཁས། འདོད་ན། བྱང་སེམས་སྦྱོར་ལམ་པ་ཆོས་ཅན།
དེར་ཐལ། དེའི་ཕྱིར། རྟགས་གྲུབ་སྟེ། ལམ་ཊིཀ་ལས། མཐོང་ལམ་མན་ཆད་དུ་གོམས་པ་
ལྷུར་ལེན་གྱིས་ཀྱང་བསྒོམ་པར་བྱ་སྟེ། ལས་དང་ཉོན་མོངས་པའི་དབང་གིས་འཁོར་བའི་
སྡུག་བསྔལ་རང་མཚན་པ་ཉམས་སུ་མྱོང་ན་གཞན་དོན་ལྟ་ཞོག རང་དོན་ཡང་ཇི་ལྟ་བ་
བཞིན་དུ་མི་ནུས་པས། སྐབས་འདིར་ཉོན་མོངས་པའི་དཔལ་ལེགས་པར་གཞོམ་དགོས་
པའི་ཕྱིར། ཞེས་དང་། བྱང་ས་ལས། ཉན་ཐོས་རྣམས་ལས་བྱང་ཆུབ་སེམས་དཔས་འབུམ་

འགྱུར་གྱིས་ཀྱང་སྐྱོ་བར་བྱ་དགོས་པར་གསུངས་པ་ཡིན་ནོ། །ཞེས་གསུངས་པའི་ཕྱིར། རྩ་
བར་འདོད་ན། གསལ་བ་སོང་། ཉན་ཐོས་ལ་སོགས་པ་ལ་དུས་གསུམ་མཉམ་པ་ཉིད་དུ་
ཤེས་པ་མེད་པའི་ཕྱིར། ཞེས་སྨོས་པ་ལ་དགོས་པ་མེད་པར་ཐལ། དངོས་པོ་དང་དངོས་པོ་
མེད་པར་དམིགས་པ་ཉིད་ཀྱིས་འཁོར་བ་དང་མྱ་ངན་ལས་འདས་པ་ལ་གནས་པ་ཡིན་པར་
ཤེས་པར་བྱའོ། །ཞེས་པའི་སྐབས་ཀྱི་སྲིད་མཐའ་དེ་བྱང་སེམས་ལམ་ལ་ལྟོས་པའི་སྲིད་
མཐའ་དང་། དེའི་སྐབས་ཀྱི་ཞི་མཐའ་དེ་བྱང་སེམས་ལམ་ལ་ལྟོས་པའི་ཞི་མཐའ་ལ་བྱེད་
རིགས་པ་གང་ཞིག བྱང་སེམས་སྦྱོར་ལམ་པ་བྱང་སེམས་ལམ་ལ་ལྟོས་པའི་སྲིད་མཐའ་ལ་
གནས་པའི་ཕྱིར། ལན་གྱིས་བཟློག་པར་མི་ནུས་སོ། །གཞན་ཡང་། སྟོང་ཉིད་རྟོགས་པའི་
ཉན་ཐོས་དགྲ་བཅོམ་པ་བྱང་སེམས་ལམ་ལ་ལྟོས་པའི་སྲིད་མཐའ་ལ་གནས་པར་ཐལ།
ལས་ཉོན་གྱི་དབང་གིས་འཁོར་བར་སྐྱེ་བ་ལ་མཐའ་ཅིག་ཏུ་དོར་བྱར་བྱེད་པའི་ཆ་དེ། བྱང་
སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་
དགྲ་བཅོམ་པ་ཆོས་ཅན། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་
པར་ཤེས་པར་བྱའོ། །ཞེས་པའི་སྐབས་ནས་དངོས་སུ་བསྟན་པའི་འཁོར་བའི་མཐའ་ལ་
གནས་པ་ཐལ། འདོད་པ་གང་ཞིག དེའི་སྐབས་ནས་བསྟན་པའི་སྲིད་མཐའ་དེ་བྱང་
སེམས་ལམ་ལ་ལྟོས་པའི་སྲིད་མཐའ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
ཁྱོད་ཀྱིས་སྟོང་ཉིད་མངོན་སུམ་དུ་མ་རྟོགས་པར་ཐལ་ལོ། །ཁྱབ་སྟེ། ཉན་ཐོས་འཕགས་པ་
ལ་སོགས་པ་དུས་གསུམ་མཉམ་པ་ཉིད་དུ་ཤེས་པ་མེད་པས། ཞེས་གསུངས་པའི་ཕྱིར། བློ་
གཟུ་བོར་ཞོག་ལ་ལྟོས་ཤིག ཕྱོགས་སྔ་སྨྲ་བ་པོ་འདིས། ཀུན་རྫོབ་ལ་ལྟོས་པའི་སྲིད་མཐའ་
ལ་གནས་ན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པས་ཁྱབ་པར་སྨྲ་བ་ཡང་མི་
འཐད་དེ། སྲིད་པ་ཐ་མ་པའི་ཉན་ཐོས་སྒོམ་ལམ་པ་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དེར་ཐལ། ཀུན་རྫོབ་ལ་ལྟོས་པའི་སྲིད་ཞི་གང་རུང་གི་མཐའ་ལ་གནས་པ་གང་
ཞིག ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་གྲུབ་སྟེ། ཐེག་དམན་

གང་ཟག་ཡིན་པའི་ཕྱིར། ཁྱབ་སྟེ། སྲིད་དང་ཞི་བར་ལྟུང་བའི་ཕྱིར། ཞེས་བཤད་པའི་ཕྱིར།
འདིའི་ཐད་ཀྱི་ཊཱིཀྐ་ལ་གཟིགས་ཤིག ཕྱི་མ་གྲུབ་སྟེ། ཐེག་དམན་སློབ་པ་ཡིན་པའི་ཕྱིར། རྩ་
བར་འདོད་མི་ནུས་ཏེ། ཚེ་དེ་ལ་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པའི་
གང་ཟག་ཡིན་པའི་ཕྱིར། ལས་ཉོན་གྱིས་འཕངས་པའི་འཁོར་བ་དེ་ཀུན་རྫོབ་ལ་ལྟོས་པའི་
སྲིད་མཐའ་ཡིན། དེ་ལ་གནས་པ་དེ། ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་
དོན་ཡིན་བྱས་པ་ལ་ཁོ་ན་རེ། བདེ་བ་ཅན་གྱི་རྟེན་ཅན་གྱི་ཉན་ཐོས་ཚོགས་ལམ་པ་ཆོས་
ཅན། ལས་ཉོན་གྱིས་འཕངས་པའི་འཁོར་བ་ལ་གནས་པར་ཐལ། ཀུན་རྫོབ་ལ་ལྟོས་པའི་
སྲིད་མཐའ་ལ་གནས་པའི་ཕྱིར། ཁྱབ་པ་ཁས། རྟགས་དེར་ཐལ། ཀུན་རྫོབ་ལ་ལྟོས་པའི་
སྲིད་ཞི་གང་རུང་གི་མཐའ་ལ་གནས་པ་གང་ཞིག ཀུན་རྫོབ་ལ་ལྟོས་པའི་ཞི་མཐའ་ལ་མ་
གནས་པའི་ཕྱིར། དང་པོ་དེར་ཐལ། ཐེག་དམན་གང་ཟག་ཡིན་པའི་ཕྱིར། རྟགས་གྲུབ་སྟེ།
ཆོས་ཅན་དེ་ཡོད་པའི་ཕྱིར་ཏེ། བདེ་བ་ཅན་གྱི་རྟེན་ཅན་གྱི་ཉན་ཐོས་སློབ་པ་ཡོད་པའི་
ཕྱིར་ཏེ། དེའི་རྟེན་ཅན་གི་ཉན་ཐོས་དགྲ་བཅོམ་པ་ཡོད་པའི་ཕྱིར་ཟེར་ན། མ་ཁྱབ། འདོད་
མི་ནུས་ཏེ། ཆོས་ཅན་དེའི་ཕྱིར། ཁ་ཅིག འཁོར་བ་བདེན་པར་འཛིན་པའི་བདེན་འཛིན་
དེ། དོན་དམ་ལ་ལྟོས་པའི་སྲིད་མཐའ་དང་། མྱང་འདས་བདེན་པར་འཛིན་པའི་བདེན་
འཛིན་དེ། དོན་དམ་ལ་ལྟོས་པའི་ཞི་མཐའ་ཡིན་ཟེར་ན། འོ་ན། དོན་དམ་ལ་ལྟོས་པའི་
སྲིད་མཐའ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། འཁོར་བ་བདེན་
གྲུབ་དང་། མྱང་འདས་བདེན་གྲུབ་ཡོད་པར་ཐལ། འདོད་པའི་ཕྱིར། རང་ལུགས་ནི།
འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་། མྱང་འདས་བདེན་གྲུབ་
དོན་དམ་ལ་ལྟོས་པའི་ཞི་མཐའ་ཡིན་བྱས་པ་ལ་ཁ་ཅིག་འཁོར་བ་བདེན་གྲུབ་ཆོས་ཅན།
དོན་དམ་ལ་ལྟོས་པའི་སྲིད་མཐའ་མ་ཡིན་པར་ཐལ། འཁོར་བ་བདེན་གྲུབ་མ་ཡིན་པའི་
ཕྱིར། དེ་བཞིན་དུ་གཅིག་ཤོས་ལ་རིགས་འགྲེ་ཞེས་གསུངས། དེ་ཡང་མི་འཐད་དེ། འཁོར་
བ་བདེན་གྲུབ་ཏུ་ཞེན་པའི་བློ་རྟག་མཐའ་མ་ཡིན་པར་ཐལ། འཁོར་བ་བདེན་གྲུབ་ཡོད་

མཐའ་མ་ཡིན་པའི་ཕྱིར། མ་གྲུབ་ན། དེ་མ་ཡིན་པར་ཐལ། འཁོར་བ་བདེན་གྲུབ་དོན་དམ་
ལ་ལྟོས་པའི་སྲིད་མཐའ་མ་ཡིན་པའི་ཕྱིར། རྟགས་ཁས། ཁོ་ན་རེ། དོན་དམ་ལ་ལྟོས་པའི་
སྲིད་མཐའ་ལ་གནས་པའི་གང་ཟག་མེད་པར་ཐལ། དོན་དམ་ལ་ལྟོས་པའི་སྲིད་མཐའ་
མེད་པའི་ཕྱིར། དེར་ཐལ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་། །
མྱང་འདས་བདེན་གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར། ཟེར་ན། རྩ་བར་
མ་ཁྱབ། རྟག་ཆད་ཀྱི་མཐའ་ལ་གནས་པའི་གང་ཟག་མེད་པར་ཐལ། རྟག་ཆད་ཀྱི་མཐའ་
མེད་པའི་ཕྱིར། ཁྱབ་པ་ཁས། ཁོ་ན་རེ། སེམས་ཙམ་པ་དེ། དོན་དམ་ལ་ལྟོས་པའི་སྲིད་
མཐའ་ལ་གནས་པར་ཐལ། དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་པའི་གང་
ཟག་ཡོད་པའི་ཕྱིར། འདོད་ན། དེ་ཆོས་ཅན། སྲིད་པ་བདེན་གྲུབ་ལ་གནས་པར་ཐལ་ལོ། །
ཁྱབ་སྟེ། འཁོར་བ་བདེན་གྲུབ་དོན་དམ་ལ་ལྟོས་པའི་སྲིད་མཐའ་དང་། མྱང་འདས་བདེན་
གྲུབ་དོན་དམ་ལ་ལྟོས་པའི་ཞི་མཐའ་ཡིན་པའི་ཕྱིར། ཟེར་ན། མ་ཁྱབ་སྟེ། བྱང་འཕགས་ཀྱི་
རྒྱུད་ཀྱི་དམིགས་མེད་ལ་དམིགས་པའི་སྙིང་རྗེ་ཆོས་ཅན། བདེན་མེད་ལ་དམིགས་པར་ཐལ།
བདེན་མེད་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་སྟེ། དམིགས་མེད་ལ་དམིགས་
པའི་སྙིང་རྗེ་ཞེས་པའི་དམིགས་མེད་དེ་བདེན་མེད་ལ་བྱེད་རིགས་པའི་ཕྱིར། མ་གྲུབ་ན་
དེར་ཐལ། ཊཱིཀ་ཆེན་དགོངས་པ་རབ་གསལ་ལས། དམིགས་པ་མེད་པ་ནི་མཚན་འཛིན་
གྱིས་གཟུང་བ་ལྟར་གྱི་ཞེན་ཡུལ་མེད་པར་བདག་མེད་དོ། །ཞེས་གསུངས་པའི་ཕྱིར། འདོད་
མི་ནུས་ཏེ། ཆོས་ཅན་དེའི་ཕྱིར། མཁས་པ་ཁ་ཅིག སངས་རྒྱས་འཕགས་པ་སྲིད་མཐའ་ལ་
གནས་ཀྱང་། སྐབས་འདིར་བསྟན་གྱི་སྲིད་མཐའ་ལ་མི་གནས། ཞེས་གསུངས། ཤེས་བྱ་
ཆོས་ཅན། སངས་རྒྱས་འཕགས་པའི་རྒྱུད་ལ་སྲིད་མཐའ་ཡོད་པར་ཐལ། དམ་བཅའ་
འཐད་པའི་ཕྱིར། འདོད་ན། དེའི་རྒྱུད་ལ་གཞི་ཀུན་རྫོབ་ལ་ལྟོས་པའི་སྲིད་མཐའ་ཡོད་པར་
ཐལ། འདོད་པའི་ཕྱིར། འདོད་ན། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་
ཤེས་རབ་མེད་པར་ཐལ་ལོ། འདོད་ན། དེ་ཡོད་པར་ཐལ། དེ་འགོག་བྱེད་ཀྱི་རྟོགས་རིགས་

སུ་གནས་པའི་ཐེག་ཆེན་འཕགས་པའི་མཁྱེན་པ་དེ་ཤེས་པས་སྲིད་ལ་མི་གནས་པའི་ལམ་
ཤེས་ཀྱི་མཚན་ཉིད་ཡིན་པའི་ཕྱིར། དེར་ཐལ། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་
བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་སྙིང་རྗེས་ཞི་ལ་
མི་གནས་པའི་ལམ་ཤེས་ཀྱི་མཚན་ཉིད་དུ་འཇོག་པའི་ཕྱིར། དེར་ཐལ། སྙིང་པོ་རྒྱན་ལས་
བཤད་པའི་ཕྱིར། གཞན་ཡང་། མྱང་འདས་དེ་སྲིད་མཐའ་ཡིན་པར་ཐལ། སངས་རྒྱས་
འཕགས་པ་སྲིད་མཐའ་ལ་གནས་པའི་ཕྱིར། རྟགས་ཁས། འདོད་ན། ཐེག་དམན་གྱི་མྱང་
འདས་སྲིད་མཐའ་ཡིན་པར་ཐལ་ལོ། །འདོད་ན། ཐེག་དམན་གྱི་མྱང་འདས་ཆོས་ཅན། དེ་
མ་ཡིན་པར་ཐལ། ཞི་མཐའ་ཡིན་པའི་ཕྱིར་ཏེ། ཞི་མཐའི་མཚན་གཞི་གཅིག་ཡོད་པའི་ཕྱིར།
གལ་ཏེ། སངས་རྒྱས་འཕགས་པ་ཆོས་ཅན། སྲིད་མཐའ་ལ་གནས་པར་ཐལ། འཁོར་བའི་
མཐའ་ལ་གནས་པའི་ཕྱིར་ཏེ། འཁོར་བའི་ཕྱི་མཐའ་ལ་གནས་པ་གང་ཞིག དེ་འཁོར་བའི་
མཐའ་ཡིན་པའི་ཕྱིར། དང་པོ་གྲུབ་སྟེ། འཁོར་བའི་ཕྱི་མཐའ་མངོན་དུ་བྱས་པའི་གང་ཟག་
ཡིན་པའི་ཕྱིར། ཕྱི་མ་མ་གྲུབ་ན། འཁོར་བ་ལ་མཐའ་མེད་པར་ཐལ། མ་གྲུབ་པ་དེའི་ཕྱིར།
ཟེར་ན་འདིར་མ་ཁྱབ། ཚིག་ཙམ་ལ་རྩོད་ན། སངས་རྒྱས་འཕགས་པ་ཆོས་ཅན། སྐབས་
འདིར་བསྟན་གྱི་སྲིད་མཐའ་ལ་གནས་པར་ཐལ། སྐབས་འདིར་བསྟན་གྱི་འཁོར་བའི་
མཐའ་ལ་གནས་པའི་ཕྱིར། དེར་ཐལ། སྐབས་འདིར་བསྟན་གྱི་འཁོར་བའི་ཕྱི་མཐའ་ལ་
གནས་པའི་གང་ཞིག་སྐབས་འདིར་བསྟན་གྱི་འཁོར་པའི་ཕྱི་མཐའ་དེ་སྐབས་འདིར་བསྟན་
གྱི་འཁོར་བའི་མཐའ་ཡིན་པའི་ཕྱིར། དང་པོ་གྲུབ་སྟེ། དེ་མངོན་དུ་བྱས་པའི་གང་ཟག་
ཡིན་པའི་ཕྱིར། གཉིས་པ་མ་གྲུབ་ན། སྐབས་འདིར་བསྟན་གྱི་འཁོར་བ་ལ་མཐའ་མེད་པར་
ཐལ། མ་གྲུབ་པ་དེའི་ཕྱིར། ཞེས་སོགས་མཚུངས་པ་ཇི་ལྟ་བ་བཞིན་དུ་བྱའོ། །ཁ་ཅིག་
འཁོར་བ་དེ་འཁོར་བའི་མཐའ་ཡིན་པར་ཐལ། འཁོར་བའི་མཐའ་ཡོད་པ་གང་ཞིག །མྱང་
འདས་འཁོར་བའི་མཐའ་མ་ཡིན་པའི་ཕྱིར། རྟགས་ཕྱི་མ་ཁས། འདོད་ན། མྱང་འདས་དེ་
མྱང་འདས་ཀྱི་མཐའ་ཡིན་པར་ཐལ་ལོ། །ཟེར་ན་མ་ཁྱབ། འདོན་ན། སངས་རྒྱས་འཕགས་

བ་མྱང་འདས་ཀྱི་མཐའ་ལ་གནས་པར་ཐལ་ལོ། །ཞེས་ཟེར་ན། འཁོར་བ་ཡིན་ན་འཁོར་
བའི་མཐའ་མ་ཡིན་དགོས་པར་ཐལ། འཁོར་བའི་མཐའ་ལ་གནས་པའི་གང་ཟག་ཡིན་ན།
བྱང་འདས་ཐོབ་པས་ཁྱབ་པའི་ཕྱིར། རྟགས་ཁས། འདོན་ན། མྱང་འདས་ཡིན་ན་མྱང་
འདས་ཀྱི་མཐའ་མ་ཡིན་དགོས་པར་ཐལ། འདོད་པའི་ཕྱིར། འདོད་ན། ཐེག་དམན་གི་
མྱང་འདས་ཆོས་ཅན། དེར་ཐལ། དེའི་ཕྱིར། མཁས་པ་ཁ་ཅིག ལས་དང་ཉོན་མོངས་པའི་
དབང་གིས་རྒྱུན་རིང་པོར་ཉིང་མཚམས་སྦྱོར་བ་དེ། སྐབས་འདིར་བསྟན་གྱི་སྲིད་མཐའ་
ཡིན། དེ་ཡང་འགྲེལ་པར། ཤེས་རབ་ཀྱིས་ཚུ་རོལ་གྱི་མཐའ་འཁོར་བ་དང་། ཞེས་པས་
བསྟན། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཡང་སྐབས་འདིར་བསྟན་གྱི་
སྲིད་མཐའ་ཡིན། དེ་ནི་འགྲེལ་པར། དངོས་པོར་དམིགས་པ་ཉིད་ཀྱིས་འཁོར་བ་ལ་གནས་
པ་ཡིན་པར་ཤེས་པར་བྱའོ། །ཞེས་པས་བསྟན། སྲིད་པ་སྐྱེ་བ་ཆད་ཙམ་གྱིས་ཐོབ་པའི་མྱང་
འདས་དེ་སྐབས་འདིར་བསྟན་གྱི་ཞི་མཐའ་ཡིན། དེ་ནི་འགྲེལ་པར། སྙིང་རྗེས་ཕ་རོལ་གྱི་
མཐའ་མྱ་ངན་ལས་འདས་པ་སྟེ། ཞེས་པས་བསྟན། སྲིད་པར་སྐྱེ་བ་ཆད་ཙམ་གྱི་མྱང་
འདས་ལ་མཐའ་གཅིག་ཏུ་བླང་བྱར་བདེན་པར་ཞེན་པ་དེ་ཡང་སྐབས་འདིར་བསྟན་གྱི་ཞི་
མཐའ་ཡིན། དེ་ནི་འགྲེལ་པར། དངོས་པོ་མེད་པར་དམིགས་པ་ཉིད་ཀྱིས་མྱ་ངན་ལས་
འདས་པ་ལ་གནས་པ་ཡིན་པར་ཤེས་པར་བྱའོ། །ཞེས་པས་བསྟན། ཞེས་གསུངས། དེ་
རྣམས་ལ་དཔྱད་ན། ཉན་ཐོས་དགྲ་བཅོམ་སྐབས་འདིར་བསྟན་གྱི་སྲིད་མཐའ་ལ་གནས་
པར་ཐལ། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་སྐབས་འདིར་བསྟན་གྱི་
སྲིད་མཐའ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་དགྲ་བཅོམ་ཆོས་ཅན།
སྐབས་འདིར་བསྟན་གྱི་ཚུ་རོལ་གྱི་མཐའ་ལ་གནས་པར་ཐལ་ལོ། །འདོད་ན། འཁོར་བ་
སྤངས་པའི་གང་ཟག་གི་རྒྱུད་ལ་སྐབས་འདིར་བསྟན་གྱི་ཚུ་རོལ་གྱི་མཐའ་ཡོད་པར་ཐལ།
འདོད་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། ཚུ་རོལ་ནི་སོ་སོ་སྐྱེ་བོ་ལ་ལྟོས་
ཏེ། ཚུར་ངོས་ན་ཡོད་ཀྱི་འཁོར་བ་ཆད་པའི་ཕར་ངོས་ན་མེད་པའི་དོན་ནོ། །ཞེས་གསུངས་

པ་མི་འཐད་པར་ཐལ་ལོ། །གཞན་ཡང་། ཉན་ཐོས་དགྲ་བཅོམ་སྐབས་འདིར་བསྟན་གྱི་ཚུ་
རོལ་གྱི་མཐའ་ལ་གནས་པར་ཐལ། དེས་འཁོར་བའི་མཐའ་ལ་གནས་པའི་ཕྱིར། རྟགས་
ཁས། འདོད་ན། དེ་ཆོས་ཅན། སྐབས་འདིར་བསྟན་གྱི་ཕ་རོལ་གྱི་མཐའ་ལ་མི་གནས་པར་
ཐལ་ལོ། །གཞན་ཡང་། ལས་དང་ཉོན་མོངས་པའི་དབང་གིས་རྒྱུན་རིང་པོར་ཉིང་མཚམས་
སྦྱོར་བ་ཆོས་ཅན། ཁྱོད་སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཚུ་རོལ་ཐ་
མལ་པ་དེ་ཁྱོད་ཡིན་པའི་ཕྱིར། སྲིད་པར་སྐྱེ་བ་ལ་མཐའ་གཅིག་ཏུ་དོར་བྱར་ཞེན་པ་ཆོས་
ཅན། ཁྱོད་སྐབས་འདིར་བསྟན་གྱི་སྲིད་མཐའ་མ་ཡིན་པར་ཐལ། ཉན་ཐོས་དགྲ་བཅོམ་པ་
དེ་ཁྱོད་ཡིན་པའི་ཕྱིར། མ་གྲུབ་ན། ཉན་ཐོས་དགྲ་བཅོམ་པ་ཆོས་ཅན། ཁྱོད་དེ་ཡིན་པར་
ཐལ། ཁྱོད་དེ་ལྟར་ཞེན་པའི་གང་ཟག་ཡིན་པའི་ཕྱིར། གཞན་ཡང་། ཉན་ཐོས་དགྲ་བཅོམ་
པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་དེ་རང་ལམ་
སྲིད་མཐའ་འགོག་པར་ནུས་པའི་ཤེས་རབ་ཡིན་པར་ཐལ། དེ་སྲིད་མཐའ་འགོག་ནུས་ཀྱི་
ཤེས་རབ་ཡིན་པའི་ཕྱིར་ཏེ། ཉན་ཐོས་མཐོང་ལམ་པའི་རྒྱུད་ལ་སྲིད་མཐའ་འགོག་ནུས་ཀྱི་
ཤེས་རབ་ཡོད་པའི་ཕྱིར། དེའི་རྒྱུད་ལ་འཁོར་བའི་རྩ་བ་གཅོད་ནུས་པའི་ཤེས་རབ་ཡོད་
པའི་ཕྱིར། རྩ་བར་འདོད་ན། ཉན་ཐོས་དགྲ་བཅོམ་པའི་རྒྱུད་ལ་སྲིད་མཐའ་མེད་པར་ཐལ།
འདོད་པའི་ཕྱིར། གཞན་ཡང་། སྲིད་མཐའ་སྤང་བྱའི་གཙོ་བོར་བྱེད་པའི་གང་ཟག་མེད་
པར་ཐལ། ཉན་ཐོས་སློབ་པ་འཕགས་པས་ཀྱང་དེ་སྤང་བྱའི་གཙོ་བོར་མི་བྱེད། བྱང་སེམས་
འཕགས་པས་ཀྱང་དེ་དེ་ལྟར་མི་བྱེད་པའི་ཕྱིར། དང་པོ་མ་གྲུབ་ན། ཉན་ཐོས་དགྲ་བཅོམ་
པས་སྲིད་མཐའ་སྤངས་པར་ཐལ། མ་གྲུབ་པ་དེའི་ཕྱིར། འདོད་ན། དེ་སྲིད་མཐའ་ལ་མི་
གནས་པར་ཐལ་ལོ། །རྩ་བའི་རྟགས་གཉིས་པ་མ་གྲུབ་ན། བྱང་འཕགས་ཆོས་ཅན། ཁྱོད་
ཀྱིས་འཁོར་བ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་སྲིད་མཐའ་སྤང་བྱའི་གཙོ་
བོར་བྱེད་བའི་ཕྱིར། རྟགས་ཁས། འདོད་མི་ནུས་སོ། ། ན་
164

ང་། རང་ལུགས་འདིར་བསྟན་ལམ་ཤེས་གཉིས་ཀྱི་མཚན་ཉིད་དང་ཀུན་
རྫོབ་དང་དོན་དམ་ལ་ལྟོས་པའི་སྲིད་ཞིའི་མཐའ་ངོས་གཟུང་སོགས་ཀྱི་སྐོར།
༈ རང་ལུགས་ནི། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་བྱེད་ཀྱི་རྟོགས་རིགས་སུ་
གནས་པའི་ཐེག་ཆེན་འཕགས་པའི་མངོན་རྟོགས་དེ་ཤེས་པས་སྲིད་མཐའ་ལ་མི་གནས་
པའི་ལམ་ཤེས་ཀྱི་མཚན་ཉིད། དཔེར་ན། གང་ཟག་གི་བདག་མེད་མངོན་སུམ་དུ་རྟོགས་
པའི་ཐེག་ཆེན་གྱི་མཐོང་ལམ་ལྟ་བུ། གཞི་ཀུན་རྫོབ་ལ་ལྟོས་པའི་ཞི་མཐའ་འགོག་བྱེད་ཀྱི་
རྟོགས་རིགས་སུ་གནས་པའི་ཐེག་ཆེན་འཕགས་པའི་མངོན་རྟོགས་དེ། སྙིང་རྗེས་ཞི་མཐའ་
ལ་མི་གནས་པའི་ལམ་ཤེས་ཀྱི་མཚན་ཉིད། དཔེར་ན། བྱང་སེམས་མཐོང་ལམ་པའི་རྒྱུད་ཀྱི་
སྙིང་རྗེ་ཆེན་པོ་ལྟ་བུ། ལས་ཉོན་གྱིས་འཕངས་པའི་འཁོར་བ་དེ། འདིར་བསྟན་ཀུན་རྫོབ་
ལ་ལྟོས་པའི་སྲིད་མཐའ་ཡིན། དེས་འཕངས་པའི་འཁོར་བ་ལ་གནས་པ་དེ། སྐབས་འདིར་
བསྟན་ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་དོན་ཡིན། དེ་ནི་ཤེས་རབ་ཀྱིས་ཚུ་
རོལ་གྱི་མཐའ་འཁོར་བ་རྟག་པའི་མཚན་ཉིད། ཅེས་པས་བསྟན། དམན་པའི་མྱང་འདས་
འདིར་བསྟན་ཀུན་རྫོབ་ལ་ལྟོས་པའི་ཞི་མཐའ་ཡིན། དེ་ལ་གནས་པ་དེ་སྐབས་འདིར་ཀུན་
རྫོབ་ལ་ལྟོས་པའི་ཞི་མཐའ་ལ་གནས་པའི་དོན་ཡིན་ནོ། །དེ་ནི་སྙིང་རྗེས་ཕ་རོལ་གྱི་མཐའ་
མྱ་ངན་ལས་འདས་པ་ཆད་པའི་མྱང་འདས་ཀྱི་མཚན་ཉིད། ཅེས་པས་བསྟན། འཁོར་བ་
བདེན་པར་གྲུབ་པ། དོན་དམ་ལ་ལྟོས་པའི་སྲིད་མཐའ་ཡིན། འཁོར་བ་ལ་དོར་བྱར་བདེན་
པར་ཞེན་པ་སྐབས་འདིར་བསྟན་དོན་དམ་ལ་ལྟོས་པའི་སྲིད་མཐའ་ལ་གནས་པའི་དོན་
ཡིན། དེ་ནི་དངོས་པོར་དམིགས་པ་ཉིད་ཀྱིས་འཁོར་བ་ལ་གནས་པ་ཡིན་པར་ཤེར་པར་
བྱའོ། །ཞེས་པས་བསྟན། དམན་པའི་མྱང་འདས་ལ་མཐའ་གཅིག་ཏུ་བླང་བྱར་བདེན་པར་
གྲུབ་པ་དེ། སྐབས་འདིར་བསྟན་དོན་དམ་ལ་ལྟོས་པའི་ཞི་མཐའ་ཡིན། དམན་པའི་མྱང་
འདས་ལ་མཐའ་གཅིག་ཏུ་བླང་བྱར་བདེན་པར་ཞེན་པ་དེ། སྐབས་འདིར་བསྟན་དོན་དམ་
ལ་ལྟོས་པའི་ཞི་མཐའ་ལ་གནས་པའི་དོན་ཡིན། དེ་ལྟར་ཡང་ལམ་ཊཱིཀ་ལས། སྲིད་ཞིའི་

མཐའ་ལ་ཀུན་རྫོབ་ལ་ལྟོས་པ་དང་དོན་དམ་ལ་ལྟོས་པའི་དེ་གཉིས་ལས། དང་པོ་ནི། ལས་
ཉོན་གྱིས་དབང་གིས་སྲིད་པར་ཉིང་མཚམས་སྦྱར་བ་དེ། སྲིད་པའི་མཐར་ལྟུང་བ་ཞེས་བྱ་
ལ། སྲིད་པར་སྐྱེ་བ་ཆད་ཙམ་ལས་ཐོབ་པའི་མྱང་འདས་ཞི་མཐའ་དང་། དེ་ཐོབ་པ་ཞི་བའི་
མཐར་ལྟུང་བ་ཞེས་བྱའོ། །སྲིད་མཐའ་དེ་གཉིས་རིགས་ཅན་གསུམ་གས་འགོག་ལ། ཞི་
མཐའ་དེ་ཉིད་ནི་བྱང་ཆུབ་སེམས་དཔའ་འབའ་ཞིག་གིས་སྤོང་སྟེ། སྲིད་མཐའ་སྔ་མ་
བཀག་ནས་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་བླངས་ཏེ་མྱང་འདས་སྒྲུབ་པར་བྱེད་
པའི་ཕྱིར། དོན་དམ་ལ་ལྟོས་པའི་སྲིད་ཞིའི་མཐའ་ལྟུང་བ་ན། སྲིད་ཞིའི་དོར་བྱ་དང་བླང་
བྱར་བདེན་པར་ཞེན་པ་ཡིན་ལ། དེ་བྱང་ཆུབ་སེམས་དཔའི་སྟོང་ཉིད་རྟོགས་པའི་ཤེས་
རབ་ཀྱིས་སྤོང་བ་ཡིན་ལ། ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་འདོད་པ་
ལྟར་ན་དོན་དམ་ལ་ལྟོས་པའི་སྲིད་མཐར་མ་ལྷུང་ཀྱང་ཀུན་རྫོབ་ལ་ལྟོས་པའི་སྲིད་མཐར་
ལྷུང་བ་ཞེས་བྱའོ། །ཞེས་གསུངས། རྩོད་པ་སྤོང་བ་ལ་ཁོ་ན་རེ། གང་ཟག་གི་བདག་མེད་
མངོན་སུམ་དུ་རྟོགས་པའི་ཤེས་རབ་དེ། གཞི་ཀུན་རྫོབ་ལ་ལྟོས་པའི་སྲིད་མཐའ་འགོག་
བྱེད་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། གཞི་ཀུན་རྫོབ་ལ་
ལྟོས་པའི་སྲིད་མཐའ་འགོག་བྱེད་ཀྱི་ཚད་མ་ཡོད་པར་ཐལ་ལོ། །འདོད་ན། གཞི་ཀུན་རྫོབ་
ལ་ལྟོས་པའི་སྲིད་མཐའ་མེད་པར་ཐལ། དེ་འགོག་བྱེད་ཀྱི་ཚད་མ་ཡོད་པའི་ཕྱིར། ཟེར་ན་
མ་ཁྱབ་སྟེ། གང་ཟག་བདག་འཛིན་མེད་པར་ཐལ། དེ་འགོག་བྱེད་ཀྱི་ཚད་མ་ཡོད་པའི་
ཕྱིར། ཁྱབ་པ་ཁས། རྟགས་གྲུབ་སྟེ། དེ་མེད་པར་བྱེད་པའི་ཚད་མ་ཡོད་པའི་ཕྱིར་ཏེ། རྣམ་
མཁྱེན་དེས་དེ་མེད་པར་བྱས་པའི་ཕྱིར་ཏེ། དེས་དེ་སླར་ཡང་མི་སྐྱེ་བའི་ཆོས་ཅན་དུ་བྱས་
པའི་ཕྱིར། མ་གྲུབ་ན། རྣམ་མཁྱེན་ཆོས་ཅན། ཁྱོད་ཀྱིས་དེ་དེ་ལྟར་བྱས་པར་ཐལ། ཁྱོད་
གང་ཟག་གི་བདག་འཛིན་སྤངས་པའི་རྣམ་གྲོལ་ལམ་ཡིན་པའི་ཕྱིར། གཞན་ཡང་། གང་
ཟག་གི་བདག་འཛིན་འགོག་བྱེད་ཀྱི་ཚད་མ་ཡོད་པར་ཐལ། དེ་ལ་གནོད་བྱེད་ཀྱི་ཚད་མ་
ཡོད་པའི་ཕྱིར་ཏེ། གང་ཟག་གི་བདག་མེད་མངོན་སུམ་དུ་རྟོགས་པའི་ཤེས་རབ་ཀྱིས་དེ་ལ་

གནོད་པའི་ཕྱིར། རྣམ་འགྲེལ་ལས། དེ་ཡི་གནོད་བྱེད་ནི། བདག་མེད་མཐོང་བས་འགག་
པ་ཡིན། །ཞེས་གསུངས་པའི་ཕྱིར། ཁོ་ན་རེ། བདེ་བ་ཅན་གྱི་རྟེན་ཅན་གྱི་ཉན་ཐོས་ཚོགས་
ལམ་པ་ཆོས་ཅན། ལས་ཉོན་གྱིས་འཕངས་པའི་འཁོར་བ་ལ་གནས་པར་ཐལ། སྐབས་
འདིར་བསྟན་ཀུན་རྫོབ་ལ་ལྟོས་པའི་སྲིད་མཐའ་ལ་གནས་པའི་ཕྱིར། ཁྱབ་པ་ཁས། མ་གྲུབ་
ན། དེར་ཐལ། སྐབས་འདིར་བསྟན་གྱི་ཀུན་རྫོབ་ལ་ལྟོས་པའི་སྲིད་ཞིའི་མཐའ་གང་རུང་ལ་
གནས་པ་གང་ཞིག ཀུན་རྫོབ་ལ་ལྟོས་པའི་ཞི་མཐའ་ལ་མི་གནས་པའི་ཕྱིར། དང་པོ་དེར་
ཐལ། ཐེག་དམན་གང་ཟག་ཡིན་པའི་ཕྱིར། རྟགས་གྲུབ་སྟེ། བདེ་བ་ཅན་གྱི་རྟེན་གྱི་ཉན་
ཐོས་སློབ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ལྷག་བཅས་མྱང་འདས་ལ་གནས་པའི་
ཉན་ཐོས་དགྲ་བཅོམ་པ་ཡོད་པའི་ཕྱིར་ཏེ། དེའི་རྟེན་ཅན་གྱི་ལྷག་མེད་པ་ཡོད་པའི་ཕྱིར།
ཟེར་ན་མ་ཁྱབ། ཡང་ཁོ་ན་རེ། རང་རྒྱལ་དགྲ་བཅོམ་ཆོས་ཅན། ཞི་མཐའ་ལ་གནས་པར་
ཐལ། དམན་པའི་མྱང་འདས་ལ་གནས་པའི་ཕྱིར། ཁྱབ་པ་ཁས། འདོད་ན། སྲིད་པར་སྐྱེ་
བ་ཆད་ཙམ་གྱིས་ཐོབ་པའི་མྱང་འདས་ལ་གནས་པར་ཐལ་ལོ། །འདོད་མི་ནུས་ཏེ།
གཟུགས་ཕྱི་རོལ་དོན་དུ་འཛིན་པའི་རྟོག་པ་སྤངས་པའི་གང་ཟག་ཡིན་པའི་ཕྱིར། ཟེར་ན་
མ་ཁྱབ། དེས་ན་ཆད་པའི་མྱང་འདས་ཀུན་རྫོབ་ལ་ལྟོས་པའི་ཞི་མཐའ་ཡིན་ཀྱང་། དམན་
པའི་མྱང་འདས་ཀུན་རྫོབ་ལ་ལྟོས་པའི་ཞི་མཐའ་མིན་ཟེར་ན། རང་རྒྱལ་དགྲ་བཅོམ་དེ་
ཆད་པའི་མྱང་འདས་ལ་གནས་པར་ཐལ། དེ་ལས་ཉོན་གྱི་དབང་གིས་སྐྱེ་བ་དང་སྙིང་རྗེ་
དང་སྨོན་ལམ་གྱི་དབང་གིས་འཁོར་བར་སྐྱེ་བ་གཉིས་ཀ་རྒྱུན་ཆད་པའི་གང་ཟག་ཡིན་པའི་ས་
ཕྱིར། ཁྱབ་སྟེ། ཊཱིཀྐ་ལས། ཆད་མཐའ་ཡང་ལས་ཉོན་གྱི་དབང་གིས་སྐྱེ་བ་ཆད་པར་མ་ཟད་
སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ཆད་པས་ཐོབ་པའི་མྱང་འདས་སོ། །ཞེས་
གསུངས་པ་ལྟོས་ཤིག ཁོ་ན་རེ། སྲིད་པ་ཐ་མ་པའི་ཉན་ཐོས་སྒོམ་ལམ་པ་ཆོས་ཅན། སྐབས་
འདིར་བསྟན་གྱི་སྲིད་མཐའ་ལ་གནས་པར་ཐལ། ལས་ཉོན་གྱིས་འཕངས་པའི་འཁོར་བ་ལ་
གནས་པའི་ཕྱིར། ཁྱབ་པ་ཁས། འདོད་ན། སྐབས་འདིར་བསྟན་གྱི་རྟག་མཐའ་ལ་གནས་

པ་ཐལ། འདོད་པའི་ཕྱིར། འདོད་ན། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པར་
ཐལ། འདོད་པའི་ཕྱིར། ཁྱབ་སྟེ། ཊཱིཀྐ་ལས། རྟག་མཐའ་ཡང་ལས་ཉོན་གྱི་དབང་གིས་
རྒྱུན་རིང་པོར་ཉིང་མཚམས་སྦྱར་ནས་འཇུག་པའི་དོན་ཡིན་གྱི་རྟག་དངོས་ཀྱི་མཐའ་ནི་མ་
ཡིན་ནོ། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། དེ་རྟག་མཐའི་སྒྲ་བཤད་ཙམ་སྟོན་
པའི་ལུང་ཡིན་པའི་ཕྱིར། ཁོ་ན་རེ། འཁོར་བ་བདེན་གྲུབ་ཆོས་ཅན། དོན་དམ་ལ་ལྟོས་པའི་
སྲིད་མཐའ་མ་ཡིན་པར་ཐལ། མེད་པའི་ཕྱིར། མྱང་འདས་བདེན་གྲུབ་ཆོས་ཅན། དོན་
དམ་ལ་ལྟོས་པའི་ཞི་མཐའ་མ་ཡིན་པར་ཐལ། མེད་པའི་ཕྱིར། ཟེར་ན། འཁོར་བ་བདེན་
གྲུབ་ཆོས་ཅན། ཡོད་མཐའ་མ་ཡིན་པར་ཐལ། མེད་པའི་ཕྱིར། ཁྱབ་པ་ཁས། འདོད་ན།
འཁོར་བ་བདེན་གྲུབཏུ་འཛིན་པའི་བློ་དེ་ཡོད་པའི་མཐའ་འཛིན་མ་ཡིན་པར་ཐལ། འདོད་
པའི་ཕྱིར། འདོད་ན། ཡོད་པའི་མཐར་འཛིན་མེད་པར་ཐལ། འདོད་པའི་ཕྱིར། ཡང་ཁོ་
ན་རེ། དོན་དམ་ལ་ལྟོས་པའི་སྲིད་ཞིའི་མཐའ་ལ་གནས་པའི་གང་ཟག་མེད་པར་ཐལ།
དོན་དམ་ལ་ལྟོས་པའི་སྲིད་ཞིའི་མཐའ་མེད་པའི་ཕྱིར། དེར་ཐལ། འཁོར་བ་བདེན་གྲུབ་
དོན་དམ་ལ་ལྟོས་པའི་སྲིད་མཐའ་དང་། མྱང་འདས་བདེན་གྲུབ་དོན་དམ་ལ་ལྟོས་པའི་ཞི་
མཐའ་ཡིན་པའི་ཕྱིར། ཟེར་ན་རྩ་བར་མ་ཁྱབ་སྟེ། རྟག་ཆད་ཀྱི་མཐའ་ལ་གནས་པའི་གང་
ཟག་མེད་པར་ཐལ། རྟག་ཆད་ཀྱི་མཐའ་མེད་པའི་ཕྱིར། ཁྱབ་པ་ཁས།
གསུམ་པ་དང་བཞི་པ་འབྲས་ཡུམ་ལ་ཉེ་རིང་གི་གཞི་ཤེས་ཀྱི་སྐོར། དུས་
ཀ རང་ལུགས་འབྲས་ཡུམ་ལ་ཉེ་རིང་གི་གཞི་ཤེས་གཏན་ལ་འབེབས་པ། ་
༈ དེ་ནི་མཚན་མར་དམིགས་སྒོམ་ནས། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས། དང་པོ་ནི། །སྟོང་ཉིད་རྟོགས་མ་མྱོང་བའི་ཉན་ཐོས་འཕགས་པའི་རྒྱུད་
ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། འབྲས་ཡུམ་ལ་
རིང་བའི་གཞི་ཤེས་ཡིན་ཏེ། གཞི་ཤེས་གང་ཞིག སྙིང་རྗེ་ཆེན་པོ་དང་བྲལ་ཞིང་བདེན་
འཛིན་གྱིས་བཅིངས་པའི་ཕྱིར། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་

མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། འབྲས་ཡུམ་ལ་ཉེ་བའི་གཞི་ཤེས་ཡིན་
ཏེ། ཐེག་དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག་
སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཕྱིར། 2
ཁ། འབྲས་ཡུམ་ལ་ཉེ་རིང་གི་གཞི་ཤེས་གཉིས་ཀྱི་མཚན་ཉིད་མཁས་པའི་
བཞེད་པ་ཁག་ལ་དོགས་པ་གཅོད་པ།
གཉིས་པ་ནི། ཁ་ཅིག མི་རྟག་སོགས་མངོན་སུམ་དུ་རྟོགས་པའི་ཡེ་ཤེས་གང་ཞིག་སྙིང་རྗེ་
ཆེན་པོ་དང་བྲལ་ཞིང་བདེན་འཛིན་གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་
ཤེས་ཀྱི་མཚན་ཉིད། དེ་གང་ཞིག སྙིང་རྗེ་ཆེན་པོ་དང་། སྟོང་ཉིད་རྟོགས་པའི་ཤེས་རབ་
ཀྱིས་ཟིན་པ་དེ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་རྟོགས་
མ་མྱོང་བའི་ཉན་ཐོས་འཕགས་པའི་རྒྱུད་ཀྱི་མི་རྟག་སོགས་དོན་སྤྱིའི་ཚུལ་གྱིས་རྟོགས་པའི་
བློ་ཆོས་ཅན། ཟུར་དང་པོ་དེར་ཐལ། མཚོན་བྱ་དེའི་ཕྱིར། མ་གྲུབ་ན་དེར་ཐལ། སྟོང་ཉིད་
རྟོགས་མ་མྱོང་པའི་ཉན་ཐོས་འཕགས་པའི་རྒྱུད་ཀྱི་གཞི་ཤེས་ཡིན་པའི་ཕྱིར་ཏེ། ཆོས་ཅན་
དེ་དང་གཅིག་ཡིན་པའི་ཕྱིར། འདོད་མི་ནུས་ཏེ། མི་རྟག་སོགས་དོན་སྤྱིའི་ཚུལ་གྱིས་རྟོགས་
པའི་བློ་ཡིན་པའི་ཕྱིར། སྟོང་ཉིད་རྟོགས་པའི་ཤེས་རབ་ཀྱིས་མ་ཟིན་པའི་ཉན་ཐོས་ཀྱི་
མཐོང་ལམ་བར་ཆད་མེད་ལམ་ཆོས་ཅན། ཟུར་དང་པོ་དེར་ཐལ། མཚོན་བྱ་དེའི་ཕྱིར།
དེར་ཐལ། ཆོས་ཅན་དེའི་ཕྱིར། འདོད་མི་ནུས་ཏེ། བར་ཆད་མེད་ལམ་ཡིན་པའི་ཕྱིར། །
ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་མི་
རྟག་སོགས་མངོན་སུམ་དུ་རྟོགས་པའི་ཡེ་ཤེས་ཆོས་ཅན། མཚོན་བྱ་གཉིས་པ་དེར་ཐལ།
མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། བྱང་སེམས་སྦྱོར་ལམ་པའི་མཁྱེན་པ་
ཡིན་པའི་ཕྱིར། ཁ་ཅིག གཞི་ཤེས་གང་ཞིག འབྲས་ཡུམ་སྒྲུབ་པའི་ཐབས་མཁས་མ་ཡིན་
པ་ལ་ཞུགས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། དེ་གང་ཞིག འབྲས་
ཡུམ་སྒྲུབ་པའི་ཐབས་མཁས་ལ་ཞུགས་པ་དེ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་

ཉིད། ཟེར་ན་ཤེས་བྱ་ཆོས་ཅན། ཉན་ཐོས་ཀྱི་ཐེག་པ་འབྲས་ཡུམ་ལ་ཐབས་མཁས་མ་ཡིན་
པར་ཐལ། མཚན་ཉིད་དང་པོ་འཐད་པའི་ཕྱིར། འདོད་ན། དམ་ཆོས་པད་དཀར་ལས།
དྲང་སྲོང་ཆེན་པོས་ཐེག་པ་གསུམ་བསྟན་པ། །རྣམ་འདྲེན་རྣམས་ཀྱི་ཐབས་ལ་མཁས་པ་སྟེ།།
ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་
གཉིས་པ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། ཐེག་ཆེན་གྱི་
ཚོགས་ལམ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། ཐེག་ཆེན་འཕགས་པའི་
མཁྱེན་པ་ཡིན་པར་ཐལ། འདོད་པའི་ཕྱིར། ཁ་ཅིག་གཞི་ཤེས་གང་ཞིག སྙིང་རྗེ་ཆེན་པོ་
དང་བྲལ་ཞིང་བདེན་འཛིན་གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་
མཚན་ཉིད། གཞི་ཤེས་གང་ཞིག སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པ་དེ། འབྲས་ཡུམ་ལ་ཉེ་བའི་གཞི་ཤེས་ཀྱི་མཚན་ཉིད་ཟེར་ན། མཚན་
ཉིད་གཉིས་པ་མི་འཐད་དེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་
ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་གཉིས་
པ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་མ་གྲུབ་ན། དེར་ཐལ། དེའི་
རྒྱུད་ལ་སྙིང་རྗེ་ཆེན་པོ་ཡང་ཡོད། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱང་ཡོད་
པའི་ཕྱིར། དང་པོ་གྲུབ་སྟེ། དེ་ཐེག་ཆེན་ལམ་དུ་འཇུག་ཁ་མའི་གང་ཟག་ཡིན་པའི་ཕྱིར།
གཉིས་པ་སླ། རྩ་བར་འདོད་ན། དེ་ཆོས་ཅན་ཐེག་ཆེན་འཕགས་པའི་མཁྱེན་པ་ཡིན་པར་
ཐལ་ལོ། །གཞན་ཡང་། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་
རྟོགས་པ་སྔོན་དུ་སོང་པའི་བྱང་སེམས་ཚོགས་ལམ་པའི་རྒྱུད་ཀྱི་གང་ཟག་གི་བདག་མེད་
མངོན་སུམ་དུ་རྟོགས་པའི་མཁྱེན་པ་ཆོས་ཅན། མཚོན་བྱ་ཕྱི་མ་དེར་ཐལ། མཚན་ཉིད་དེའི་
དུ་འབད་པ་ད ང་།
ཀྱི ་དག་པས་ནི་ག་ང་བ་མ་བོར་བ་
170

ག རང་ལུགས་འབྲས་ཁུམ་ལ་ཉེ་རིང་གི་གཞི་ཤེས་གཉིས་ཀྱི་མཚན་ཉིད་
དང་རྩོད་སྤོང་སོགས། །
༈ རང་ལུགས་ནི། གཞི་ཤེས་གང་ཞིག སྙིང་རྗེ་ཆེན་པོ་དང་བྲལ་ཞིང་བདེན་འཛིན་གྱིས་
བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། ཐེག་དམན་གྱི་རྟོགས་
རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་གང་ཞིག སྙིང་རྗེ་ཆེན་པོ་དང་སྟོང་
ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པ་དེ། འབྲས་ཡུམ་ལ་ཉེ་བའི་གཞི་ཤེས་
ཀྱི་མཚན་ཉིད། དང་པོའི་ས་མཚམས། ཐེག་དམན་གྱི་མཐོང་ལམ་ནས་ཐེག་དམན་གྱི་མི་
སློབ་ལམ་གྱི་བར་ན་ཡོད། གཉིས་པའི་ས་མཚམས། ཐེག་ཆེན་གྱི་མཐོང་ལམ་ནས་སངས་
རྒྱས་ཀྱི་སའི་བར་ན་ཡོད། དང་པོ་དང་མི་མཐུན་ཕྱོགས་ཀྱི་གཞི་ཤེས་དོན་གཅིག གཉིས་པ་
དང་གཉེན་པོ་ཕྱོགས་ཀྱི་གཞི་ཤེས་དོན་གཅིག རྩོད་པ་སྤོང་བ་ལ་མཁས་པ་ཁ་ཅིག ཐེག་
ཆེན་ལམ་དུ་འཇུག་ཁ་མའི་ཉན་ཐོས་དགྲ་བཅོམ་པའི་རྒྱུད་ཀྱི་གཞི་ཤེས་ཆོས་ཅན། སྙིང་རྗེ་
ཆེན་པོ་དང་བྲལ་བར་ཐལ། དེ་གཞི་ཤེས་གང་ཞིག འབྲས་ཡུམ་ལ་རིང་བའི་གཞི་ཤེས་ཡིན་
པའི་ཕྱིར། དང་པོ་གྲུབ་སྟེ། ཆོས་ཅན་དེ་ཡོད་པའི་ཕྱིར། ཐེག་ཆེན་ལམ་དུ་འཇུག་ཁ་མའི་
ཉན་ཐོས་དགྲ་བཅོམ་ཡོད་པའི་ཕྱིར་ཏེ། ཉམ་ཐོས་དགྲ་བཅོམ་ཐེག་ཆེན་ལམ་དུ་འཇུག་ཁ་
མ་ཡོད་པའི་ཕྱིར་ན། འདིར་མ་ཁྱབ། རྩ་བར་འདོད་མི་ནུས་ཏེ། ཁྱོད་ཐེག་ཆེན་སེམས་
བསྐྱེད་རང་རྒྱུད་ལ་སྐྱེ་ཁ་མའི་གང་ཟག་ཡིན་པའི་ཕྱིར་ཞེས་གསུངས། ཐེག་ཆེན་ལམ་དུ་
ཞུགས་པའི་ཉན་ཐོས་དགྲ་བཅོམ་ཡོད་པར་ཐལ། ཉན་ཐོས་དགྲ་བཅོམ་ཐེག་ཆེན་ལམ་དུ་
ཞུགས་པ་ཡོད་པའི་ཕྱིར། མ་ཁྱབ་ན། མ་ཁྱབ་མཚམས་ལ་ཁྱབ་པ་ཡོད་པ་བུད། ཁོ་ན་རེ། །
ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པར་ཐལ། ཐེག་ཆེན་གྱི་ཚོགས་
ལམ་དུ་ཞུགས་པའི་ཉན་ཐོས་དགྲ་བཅོམ་ཡོད་པའི་ཕྱིར་ཞེས་ཟེར་ན། ཐེག་ཆེན་ལམ་དུ་
ཞུགས་པའི་ཉན་ཐོས་དགྲ་བཅོམ་ཆོས་ཅན། ཁྱོད་ལམ་ཞུགས་ཀྱི་གང་ཟག་ཡིན་པར་ཐལ།
ཁྱོད་ཐེག་ཆེན་ལམ་དུ་ཞུགས་པའི་ཉན་ཐོས་དགྲ་བཅོམ་ཡིན་པའི་ཕྱིར། མ་གྲུབ་ན། དེ་

ཡོད་པ་འབུད། འདོད་ན། དེ་ཆོས་ཅན། ཁྱོད་ཐེག་ཆེན་གང་ཟག་ཡིན་པར་ཐལ། འདོད་
པའི་ཕྱིར། ་
ཀུན་དུ་ལྡ བ་མི་མཐུན་ཕྱོགས་ཀྱི་གཞི་ཤེས་ཀྱི་སྐོར།་
1ཀ རང་ལུགས་མི་མཐུན་ཕྱོགས་ཀྱི་གཞི་ཤེས་ཀྱི་མཚན་གཞི་དང་དེ་སྦྱོར་
བའི་སྒོ་ནས་གཏན་ལ་འབེབས་པ། དང་། ༡༡ grp
༈ གཟུགས་སོགས་ཕུང་པོ་སྟོང་ཉིད་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། སྟོང་ཉིད་རྟོགས་མ་མྱོང་བའི་ཉན་ཐོས་འཕགས་པའི་
རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་ཅན། མི་མཐུན་
ཕྱོགས་ཀྱི་གཞི་ཤེས་ཡིན་ཏེ། གཞི་ཤེས་གང་ཞིག ཐབས་ཤེས་ཁྱད་པར་ཅན་དང་བྲལ་བའི་
ཕྱིར། ། ཚེ་ཕྱི་མ་དང་། བློ་ཡུལ་
ལྟཁ། མི་མཐུན་ཕྱོགས་དང་གཉེན་པོ་ཕྱོགས་ཀྱི་གཞི་ཤེས་གཉིས་ཀྱི་མཚན་
ཉིད་མཁས་པའི་བཞེད་པ་མི་འདྲ་ཁག་ལ་དོགས་པ་གཅོད་པ། །
༈ གཉིས་པ་ནི། ཁ་ཅིག གཞི་ཤེས་གང་ཞིག་མཚན་འཛིན་གྱིས་བཅིངས་པ། མི་མཐུན་
ཕྱོགས་ཀྱི་གཞི་ཤེས་ཀྱི་མཚན་ཉིད། དེ་གང་ཞིག མཚན་འཛིན་གྱི་གཉེན་པོ་བྱེད་པ།
གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་མ་རྟོགས་པའི་ཉན་ཐོས་
དགྲ་བཅོམ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན།
མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། །
འདོད་ན། དེ་ཆོས་ཅན། སྙིང་རྗེ་ཆེན་པོ་དང་བྲལ་བར་ཐལ། འདོད་པའི་ཕྱིར། མཚན་
ཉིད་གཉིས་པ་ལ། གཉེན་པོ་ཕྱོགས་ཀྱི་གཞི་ཤེས་ཡིན་ན་སྟོང་ཉིད་མངོན་སུམ་དུ་རྟོགས་
པས་ཁྱབ་པར་ཐལ། མཚན་ཉིད་འཐད་པའི་ཕྱིར། འདོད་ན། བྱང་འཕགས་ཀྱི་རྒྱུད་ཀྱི་མི་
རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་ཆོས་ཅན། དེར་ཐལ། དེའི་ཕྱིར། །
ཁ་ཅིག གཞི་ཤེས་གང་ཞིག ཐབས་ཤེས་ཁྱད་པར་ཅན་དང་བྲལ་བ། མི་འཐུན་ཕྱོགས་ཀྱི་

གཞི་ཤེས་ཀྱི་མཚན་ཉིད། དེ་གང་ཞིག་ཐབས་ཤེས་ཁྱད་པར་ཅན་གྱིས་ཟིན་པ། གཉེན་པོ་
ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་
ཆོས་ཅན་མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་
ཆོས་ཅན། ཐེག་ཆེན་གྱི་གཞི་ཤེས་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་
ཅན། ཐེག་ཆེན་གྱི་ལམ་བདེན་ཡིན་པར་ཐལ། འདོད་པའི་ཕྱིར། འདོད་ན། སྟོང་ཉིད་
མངོན་སུམ་དུ་རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་
སེམས་ཚོགས་ལམ་པ་དེས་ཐེག་ཆེན་གྱི་ལམ་བདེན་ཐོབ་པར་ཐལ་ལོ། །འདོད་ན། དེ་ཆོས་
ཅན། ཁྱོད་ཀྱིས་དེ་མ་ཐོབ་པར་ཐལ། ཁྱོད་ཐེག་ཆེན་སོ་སྐྱེ་ཡིན་པའི་ཕྱིར། གཞན་ཡང་།
ཐེན་ཆེན་གང་ཟག་གི་རྒྱུད་ཀྱི་གཞི་ཤེས་ཡིན་ན། ཐེག་ཆེན་གྱི་གཞི་ཤེས་ཡིན་དགོས་པར་
ཐལ། དེ་ཐེག་ཆེན་གྱི་གཞི་ཤེས་ཡིན་པའི་ཕྱིར། འདོད་ན། དེ་འདྲའི་ཚོགས་ལམ་པའི་རྒྱུད་
ཀྱི་འགོག་བདེན་ཆོས་ཅན། ཐེག་ཆེན་གྱི་འགོག་བདེན་ཡིན་པར་ཐལ། ཐེག་ཆེན་གང་ཟག་
གི་རྒྱུད་ཀྱི་འགོག་བདེན་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན། རང་
འཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་གྱི་ལམ་བདེན་ལ་བརྟེན་ནས་ཐོབ་པར་ཐལ།
འདོད་པའི་ཕྱིར། གཞན་ཡང་། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་
ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་གཉིས་
པ་དེར་ཐལ། མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། དེའི་རྒྱུད་ལ་ཐབས་
ཤེས་ཁྱད་པར་ཅན་ཡོད་པའི་ཕྱིར། འདོད་ན། དེ་ཆོས་ཅན། འབྲས་ཡུམ་ལ་ཉེ་བའི་གཞི་
ཤེས་ཡིན་པར་ཐལ་ལོ། །འདོད་ན། ཐེག་ཆེན་འཕགས་པའི་མཁྱེན་པ་ཡིན་པར་ཐལ།
འདོད་པའི་ཕྱིར། ཁྱབ་སྟེ། བྱང་ཆུབ་ལ་ཉེ་བའི་སྦྱོར་བ་ཡིན་ན་ཐེག་ཆེན་འཕགས་པའི་
མཁྱེན་པ་ཡིན་དགོས་པའི་ཕྱིར། ཁ་ཅིག གཞི་ཤེས་གང་ཞིག བྱང་ཆུབ་ཀྱི་སེམས་དང་
བྲལ་ཞིང་བདེན་འཛིན་གྱིས་བཅིངས་པ་དེ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད།

དེ་གང་ཞིག བྱང་ཆུབ་ཀྱི་སེམས་དང་སྟོང་ཉིད་རྟོགས་པའི་ཤེས་རབ་ཟིན་པ་དེ། གཉེན་པོ་
ཕྱོགས་ཀྱི་གཞི་ཤེས་ཀྱི་མཚན་ཉིད་ཟེར་ན། ཕྱི་མ་གོང་དུ་བཀག་ཟིན། དང་པོ་མི་འཐད་དེ།
སྟོང་ཉིད་རྟོགས་མ་མྱོང་པའི་ཉན་ཐོས་དགྲ་བཅོམ་པ་ཐེག་ཆེན་ལམ་དུ་འཇུག་ཁ་མའི་གང་
ཟག་གི་རྒྱུད་ཀྱི་གཞི་ཤེས་ཆོས་ཅན། མཚོན་བྱ་དང་པོ་དེར་ཐལ། མཚན་ཉིད་དེའི་ཕྱིར།
རྟགས་རྣམས་གྲུབ་སྟེ། ཆོས་ཅན་དེའི་ཕྱིར། འདོད་ན། ཐེག་དམན་འཕགས་པའི་མཁྱེན་
པ་ཡིན་པར་ཐལ། འདོད་པའི་ཕྱིར། །
ག་རང་ལུགས་མི་མཐུན་ཕྱོགས་དང་གཉེན་པོ་ཕྱོགས་ཀྱི་གཞི་ཤེས་ཀྱི་
མཚན་ཉིད་དང་རྩོད་སྤོང་སོགས།
༈ རང་ལུགས་ནི། གཞི་ཤེས་གང་ཞིག ཐབས་ཤེས་ཁྱད་པར་ཅན་དང་བྲལ་བ་དེ། མི་
འཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། ཐེག་དམན་གྱི་རྟོགས་རིགས་སུ་གནས་པའི་ཐེག་
ཆེན་འཕགས་པའི་མངོན་རྟོགས་གང་ཞིག ཐབས་ཤེས་ཁྱད་པར་ཅན་གྱིས་ཟིན་པ་དེ།
གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད། རྩོད་པ་སྤོང་པ་ལ་ཁོ་ན་རེ། སྟོང་ཉིད་མ་
རྟོགས་པའི་ཉན་ཐོས་དགྲ་བཅོམ་པ་ཐེག་ཆེན་ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་
གཞི་ཤེས་ཆོས་ཅན། མི་མཐུན་ཕྱོགས་ཀྱི་གཞི་ཤེས་ཡིན་པར་ཐལ། མཚན་ཉིད་དེའི་ཕྱིར།།
དང་པོ་སླ། གཉིས་པ་གྲུབ་སྟེ། དེ་འདྲའི་གང་ཟག་གི་རྒྱུད་ལ་ཐབས་ཤེས་ཁྱད་པར་ཅན་
མེད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་ལ་ཤེས་རབ་ཁྱད་པར་ཅན་
མེད་པའི་ཕྱིར། རྩ་བར་འདོད་ན། ཐེག་དམན་འཕགས་པའི་མཁྱེན་པ་ཡིན་པར་ཐལ།
འདོད་པའི་ཕྱིར། སྐྱོན་དེ་སྤོང་དཀའ་བ། གཞི་ཤེས་གང་ཞིག ཐབས་ཤེས་ཁྱད་པར་ཅན་
དང་བྲལ་ཞིང་བདེན་འཛིན་གྱིས་བཅིངས་པ། མི་འཐུན་ཕྱོགས་ཀྱི་གཞི་ཤེས་ཀྱི་མཚན་ཉིད་
གཅིག་ཤོས་དེ་སྔར་ལྟར་འཇོག

ཀྱི་ཨབྲུག་པ་གཉེན་པོ་ཕྱོགས་ཀྱི་གཞི་ཤེས་ཀྱི་སྐོར། བོད་
2 ཀ གཉེན་པོ་ཕྱོགས་ཀྱི་གཞི་ཤེས་དངོས། །
༈ སྦྱིན་ལ་སོགས་ལ་ངར་འཛིན་མེད། །ཅེས་སོགས་ཀྱི་སྐབས་སུ། སྦྱོར་བ་ནི། བྱང་སེམས་
མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཆོས་
ཅན། གཉེན་པོ་ཕྱོགས་ཀྱི་གཞི་ཤེས་ཡིན་ཏེ། ཐེག་དམན་གྱི་རྟོགས་རིགས་སུ་གནས་པའི་
ཐེག་ཆེན་འཕགས་པའི་མཁྱེན་པ་གང་ཞིག ཐབས་ཤེས་ཁྱད་པར་ཅན་གྱིས་ཟིན་པའི་ཕྱིར།
ཁག མཐའ་དཔྱད་པ།
༈ མཐའ་དཔྱོད་ནི་གཟུགས་སོགས་ཕུང་པོ་སྟོང་ཉིད་དང་། །ཞེས་པའི་སྐབས་སུ་བཤད་པ་
བཞིན་ཤེས་པར་བྱའོ། །
བདུན་པ་གཞི་ཤེས་ཀྱི་སྦྱོར་བའི་མཚན་ཉིད་དབྱེ་བ་སོགས་ཀྱི་སྐོར།
1ཀྱི ཀ འདིར་བསྟན་གཞི་ཤེས་ཀྱི་སྦྱོར་བའི་དབྱེ་བ། །
༈ གཟུགས་སོགས་དེ་མི་རྟག་སོགས་དང་། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། གཞི་ཤེས་ཀྱི་སྐབས་སུ་བསྟན་པའི་བྱང་སེམས་ཀྱི་སྦྱོར་
བ་ལ་བཅུ་ཡོད་དེ། གཟུགས་སོགས་བདེན་མེད་དུ་རྟོགས་པའི་བྱང་སེམས་ཀྱི་སྦྱོར་བ་
སོགས་བཅུ་ཡོད་པའི་ཕྱིར། །
ཁ། འདིར་བསྟན་གཞི་ཤེས་སྦྱོར་བའི་མཚན་ཉིད་མཁས་པའི་བཞེད་པ་མི་
འདྲ་ཁག་ལ་དོགས་པ་གཅོད་པ།
༈ གཉིས་པ་ལ། ཁ་ཅིག གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་
ལོག་ཏུ་ཞེན་པ་དང་། དོན་དམ་པའི་སྡོད་ལུགས་ཀྱི་ངོ་བོ་དང་ཁྱད་པ་ལ་ཕྱིན་ཅི་ལོག་ཏུ་
ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྦྱོར་བའི་མཚན་
ཉིད་ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། སེམས་
དཔའི་རྣལ་འབྱོར་ཡིན་པར་ཐལ། གཞི་ཤེས་ཀྱི་སྦྱོར་བ་ཡིན་པའི་ཕྱིར། ཁྱབ་པ་ཁས།

རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་མཐོང་ལམ་དེ་གཞི་ཤེས་
ཡིན་པའི་ཕྱིར། ཁ་ཅིག དེ་སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བའི་མཚན་ཉིད་ཟེར་ན།
གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཐེག་ཆེན་
གྱི་མཐོང་ལམ་དེ་གཞི་ཤེས་ཡིན་པའི་ཕྱིར། འདོད་ན། དེ་ཆོས་ཅན། དོན་དམ་པའི་སྡོད་
ལུགས་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་
པར་ཐལ། འདོད་ན། དེ་ཆོས་ཅན། སྟོང་ཉིད་སྒོམ་པའི་སེམས་དཔའི་རྣལ་འབྱོར་ཡིན་
པར་ཐལ་ལོ། །ཁ་ཅིག གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་
ལོག་ཏུ་ཞེན་པ་དང་། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ། གང་རུང་གི་
གཉེན་པོར་སྒོམ་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་
བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། དོན་དམ་པའི་སྡོད་ལུགས་ལ་
ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ།
ཆོས་ཅན་དེའི་ཕྱིར། འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་
ཐལ། འདོད་པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། སྐབས་འདིར་སྟོང་པ་
ཉིད་ཀྱི་རྣམ་པ་ཅན་བཤད་པ་ནི། གང་གིས་ཟིན་པའི་ལམ་དེ་ཉིད་བསྟན་པ་ཡིན་གྱི། གཞི་
ཤེས་སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་གསུངས།
ཁ་ཅིག གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་
དང་། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་པོར་སྒོམ་
པའི་སེམས་དཔའི་རྣལ་འབྱོར་དེ། །སྐབས་འདིར་དངོས་སུ་བསྟན་པའི་གཞི་ཤེས། སྦྱོར་
བའི་མཚན་ཉིད་ཟེར་ན། གང་ཟག་གི་བདག་མེད་རྟོགས་པའི་ཐེག་ཆེན་གྱི་སྦྱོར་ལམ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། དེར་ཐལ། གཞི་ཀུན་རྫོབ་

པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པའི་གཉེན་པོར་སྒོམ་པའི་
སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དེ་ཆོས་ཅན།
ཐེག་ཆེན་གྱི་རྟོགས་རིགས་སུ་གནས་པ་ཡིན་པར་ཐལ། འདོད་པའི་ཕྱིར། དར་བ་གདུག
ག་རང་ལུགས་འདིར་བསྟན་གཞི་ཤེས་སྦྱོར་བའི་མཚན་ཉིད་ས་མཚམས་
དང་སྐབས་འདིར་དངོས་སུ་བསྟན་པ་དང་བསྟན་བྱའི་གཙོ་བོར་གྱུར་པའི་གཞི་
ཤེས་སྦྱོར་བ་སོགས། ་བའི་༡༥༡༡ ཚེས 191
༈ རང་ལུགས་ནི། གཞི་ཀུན་རྫོབ་པའི་སྡོད་ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་
ཏུ་ཞེན་པ་དང་། དོན་དམ་པའི་སྡོད་ལུགས་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་
པོར་སྒོམ་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྐབས་སུ་བསྟན་པའི་བྱང་སེམས་
ཀྱི་སྦྱོར་བའི་མཚན་ཉིད། དབྱེ་ན་བཅུ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་ས་
བཅུ་རྒྱུད་མཐའི་བར་ན་ཡོད། གཞུང་འདིའི་སྐབས་ནས་དངོས་སུ་བསྟན་པའི་བྱང་སེམས་
ཀྱི་སྦྱོར་བ་ཡིན་ན་ཐེག་ཆེན་གྱི་རྟོགས་རིགས་སུ་གནས་པས་ཁྱབ་སྟེ། དཔེར་ན་སྟོང་ཉིད་
དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་སྦྱོར་བ་བཞིན། གཞུང་འདིའི་བསྟན་བྱའི་
གཙོ་བོར་གྱུར་པའི་བྱང་སེམས་ཀྱི་སྦྱོར་བ་ཡིན་ན། ཐེག་དམན་གྱི་རྟོགས་རིགས་སུ་གནས་
པས་ཁྱབ། དཔེར་ན་མི་རྟག་སོགས་བཅུ་དྲུག་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་
སྦྱོར་ལམ་བཞིན། གཞུང་འདིའི་ཤུགས་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་སྦྱོར་བ་
ཡིན་ན་གཞུང་འདིའི་ཤུགས་བསྟན་གྱི་སྦྱོར་བ་ཡིན་དགོས། གཞུང་འདིའི་ཤུགས་བསྟན་གི་
སྦྱོར་བ་ཡིན་ན་གཞུང་འདིའི་བསྟན་བྱའི་གཙོ་བོར་གྱུར་པའི་སྦྱོར་བ་ཡིན་མི་དགོས་ཏེ།
བདེན་འཛིན་གྱིས་བཅིངས་པའི་ཉན་ཐོས་ཀྱི་སྦྱོར་ལམ་དེ་གཞུང་འདིའི་ཤུགས་བསྟན་གྱི་
སྦྱོར་བ་ཡིན་པའི་ཕྱིར། རྩོད་པ་སྤོང་བ་ལ། ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་
སྙིང་རྗེ་ཆེན་པོ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་
ཐལ། བྱང་སེམས་ཀྱི་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་གཞལ་བྱར་

གྱུར་པའི་ཀུན་རྫོབ་བདེན་པ་དང་། དོན་དམ་བདེན་པ་གང་རུང་ཡོད་པར་ཐལ་ལོ། །
འདོད་ན། སེམས་ཅན་དེ་དེའི་གཞལ་བྱ་ཡིན་པར་ཐལ་ལོ། །འདོད་ན། སེམས་ཅན་དེ་
སེམས་ཅན་བདེན་སྟོང་དུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་ས་
གཞལ་བྱ་ཡིན་པར་ཐལ། དེ་དེའི་རྒྱུད་ཀྱི་སེམས་ཅན་སྡུག་བསྔལ་དང་བྲལ་བར་འདོད་
པའི་རྣམ་པ་ཅན་གྱི་བློ་དེའི་གཞལ་བྱ་ཡིན་པའི་ཕྱིར། རྟགས་ཁས། ཟེར་ན་མ་ཁྱབ་སྟེ།
སེམས་ཅན་དེ་བྱང་སེམས་མཐོང་ལམ་པའི་རྒྱུད་ཀྱི་སྙིང་རྗེ་ཆེན་པོའི་གཞལ་བྱ་ཡིན་པར་
ཐལ། དེ་དེའི་ཡུལ་ཡིན་པའི་ཕྱིར། རྫོགས་པའི་བྱང་ཆུབ་དེ་བྱང་སེམས་མཐོང་ལམ་པའི་
རྒྱུད་ཀྱི་ཀུན་རྫོབ་སེམས་བསྐྱེད་ཀྱི་ཡུལ་ཡིན་པའི་ཕྱིར། མ་གྲུབ་ན། དེའི་རྒྱུད་ཀྱི་ཀུན་རྫོབ་
སེམས་བསྐྱེད་ཆོས་ཅན། དེ་ཁྱོད་ཀྱི་ཡུལ་ཡིན་པར་ཐལ། ཁྱོད་རྫོགས་པའི་བྱང་ཆུབ་དོན་
གཉེན་གྱི་བློ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། དེའི་རྒྱུད་ཀྱི་ཀུན་རྫོབ་
སེམས་བསྐྱེད་དེས་རྫོགས་པའི་བྱང་ཆུབ་རྟོགས་པར་ཐལ། དེ་དེའི་ཡུལ་ཡིན་པའི་ཕྱིར།
རྟགས་ཁས། འདོད་ན། དེས་ཡེ་ཤེས་ཆོས་སྐུ་རྟོགས་པར་ཐལ། འདོད་པའི་ཕྱིར། འདོད་
ན། དེ་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པར་ཐལ། འདོད་པའི་ཕྱིར་ན་མ་ཁྱབ།
འདོད་ན། དེ་ཆོས་ཅན། ཁྱོད་རྗེས་དཔག་ཚད་མ་ཡིན་པར་ཐལ། ཁྱོད་བྱང་སེམས་མཐོང་
ལམ་པའི་རྒྱུད་ཀྱི་ཡེ་ཤེས་ཆོས་སྐུ་འཇལ་བྱེད་ཀྱི་ཚད་མ་ཡིན་པའི་ཕྱིར། ཟེར་ན། བྱང་
སེམས་མཐོང་ལམ་པའི་རྒྱུད་ཀྱི་ཚད་མ་ཆོས་ཅན། དེར་ཐལ། དེའི་ཕྱིར། །
ང་། ། བདེན་འཛིན་ཡོན་ཏན་གྱི་རྟེན་དུ་མ་རྫོགས་པ་དང་བདག་མེད་
རྟོགས་པའི་བློ་དེའི་རྟེན་དུ་རྫོགས་པའི་དོན།
་༈ དེ་མ་རྫོགས་དང་རབ་རྫོགས་དང་། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། རྣམ་བཤད་སྙིང་པོ་རྒྱན་ལས། གཞན་དབང་བདེན་པར་
ཞེན་པ་ཡོན་ཏན་གྱི་རྟེན་དུ་མ་རྫོགས་པ་ཡིན་ཏེ། ཡོན་ཏན་སྐྱེ་བའི་གེགས་བྱེད་པའི་ཕྱིར།
གཞན་དབང་བདེན་མེད་དུ་རྟོགས་པའི་བློ་ཆོས་ཅན། ཁྱོད་ལ་ཡོན་ཏན་གྱི་རྟེན་དུ་རྫོགས་

པ་ཞེས་བྱ་སྟེ། ཁྱོད་ལ་བརྟེན་ནས་མི་འཐུན་ཕྱོགས་སྤོངས་ནུས་ཤིང་ཡོན་ཏན་གོང་ནས་
གོང་དུ་འཕེལ་བར་འགྱུར་བའི་ཕྱིར། གསེར་ཕྲེང་ལྟར་ན། གང་ཟག་དང་ཆོས་ཀྱི་བདག་
གཉིས་ཆོས་ཅན། མ་རྫོགས་པ་ཞེས་བྱ་སྟེ། ཚད་མས་མ་གྲུབ་པའི་ཕྱིར། བདག་མེད་གཉིས་
ཆོས་ཅན། རྫོགས་པ་ཞེས་བྱ་སྟེ། ཚད་མས་གྲུབ་པའི་ཕྱིར། ཡི་ག་༡༣ 1་
ཅ། མཚན་ཉིད་གསུམ་གྱི་སྐོར། 11དེ་
༈ འདིར་མཚན་ཉིད་གསུམ་གྱི་རྣམ་གཞག་བྱེད་ན། ཡོངས་གྲུབ་མ་ཡིན་པ་གང་ཞིག་
དངོས་མེད་དུ་དམིགས་པ། ཀུན་བཏགས་ཀྱི་མཚན་ཉིད། དབྱེ་ན། མཚན་ཉིད་ཡོངས་སུ་
ཆད་པའི་ཀུན་བཏགས། རྣམ་གྲངས་པའི་ཀུན་བཏགས་གཉིས། དང་པོ་ནི། བདག་གཉིས་
ལྟ་བུ། གཉིས་པ་ནི། ཤེས་བྱ་དང་གཞལ་བྱ་ལྟ་བུ། རང་གི་རྒྱུ་རྐྱེན་ལས་སྐྱེས་པ། གཞན་
དབང་གི་མཚན་ཉིད། དབྱེ་ན་དག་པའི་གཞན་དབང་དང་། མ་དག་པའི་གཞན་དབང་
གཉིས། མཚན་ཉིད་གོ་སླ། རྣམ་དག་གི་དམིགས་པ་མཐར་ཐུག་ཡོངས་གྲུབ་ཀྱི་མཚན་ཉིད།
སྒྲས་བརྗོད་རིགས་ཀྱི་སྒོ་ནས། འགྱུར་མེད་ཡོངས་གྲུབ་དང་། ཕྱིན་ཅི་མ་ལོག་པའི་ཡོངས་
གྲུབ་གཉིས། དང་པོ་ནི། ཆོས་ཉིད་ལྟ་བུ། གཉིས་པ་ནི། ཆོས་ཉིད་ལ་མཉམ་པར་བཞག་
པའི་མཉམ་གཞག་ཡེ་ཤེས་ལྟ་བུ། ཁོ་ན་རེ། གང་ཟག་གི་བདག་མེད་ཆོས་ཅན། ཡོངས་གྲུབ་
ཡིན་པར་ཐལ། རྣམ་དག་གི་དམིགས་པ་མཐར་ཐུག་ཡིན་པའི་ཕྱིར། ཁྱབ་པ་ཁས། མ་གྲུབ་
ན། དེར་ཐལ། ཉོན་སྒྲིབ་རྣམ་པར་དག་བྱེད་ཀྱི་བར་ཆད་མེད་ལམ་གྱི་དམིགས་པ་མཐར་
ཐུག་ཡིན་པའི་ཕྱིར། དེར་ཐལ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་དམིགས་པ་
མཐར་ཐུག་ཡིན་པའི་ཕྱིར། ཟེར་ན་མ་ཁྱབ། རྩ་བར་འདོད་ན། དེ་ཆོས་ཅན། དོན་དམ་
བདེན་པ་ཡིན་པར་ཐལ། འདོད་པའི་ཕྱིར། ཟེར་ན། གང་ཟག་གི་བདག་མེད་ཆོས་ཅན།
ཁྱོད་རྣམ་དག་གི་དམིགས་པ་མཐར་ཐུག་མ་ཡིན་པར་ཐལ། ཁྱོད་ལས་རྟོགས་དཀའི་རྣམ་
དག་གི་དམིགས་པ་མཐར་ཐུག་ཡོད་པའི་ཕྱིར་ཏེ། ཆོས་ཀྱི་བདག་མེད་དེ་དེ་ཡིན་པའི་ཕྱིར།
ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། སྤངས་པ་མཐར་ཐུག་ཡིན་པར་

ཐལ། ཉན་ཐོས་ཀྱི་སྤངས་པ་མཐར་ཐུག་ཡིན་པའི་ཕྱིར། ཁྱབ་པ་ཐལ་འགྱུར་ཕྱི་མ་ལ་ཁས། །
ཁོ་ན་རེ། རྣམ་དག་གི་དམིགས་པ་མཐར་ཐུག་ཡོངས་གྲུབ་ཀྱི་མཚན་ཉིད་མ་ཡིན་པར་ཐལ།
དེ་མེད་པའི་ཕྱིར་ཏེ། རྣམ་དག་གི་དམིགས་པ་མེད་པའི་ཕྱིར། དེར་ཐལ། རང་བཞིན་རྣམ་
དག་གི་དམིགས་པ་ཡང་མེད། གློ་བུར་རྣམ་དག་གི་དམིགས་པ་ཡང་མེད་པའི་ཕྱིར། ཟེར་
ན་མ་ཁྱབ་སྟེ། རྣམ་དག་གི་སྒོམ་ལམ་ཡིན་པ་མེད་པར་ཐལ། རང་བཞིན་རྣམ་དག་སྒོམ་
ལམ་ཡིན་པ་ཡང་མེད། གློ་བུར་རྣམ་དག་སྒོམ་ལམ་ཡིན་པ་ཡང་མེད་པའི་ཕྱིར། འཁོར་
གསུམ། ཐལ་འགྱུར་དང་པོ་མི་འཐད་དེ། རྫས་སུ་ཡོད་པ་མེད་པར་ཐལ། ལུང་དེའི་ཕྱིར། །
བརྒྱུད་པ་གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བའི་མཉམ་ཉིད་སྐོར།
ཀ གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བ་ངོས་གཟུང་བ། །
༈ གཟུགས་ལ་སོགས་ལ་རློམ་མེད་པ། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། གཞི་ཤེས་ཀྱི་སྐབས་སུ་བསྟན་པའི་བྱང་སེམས་ཀྱི་སྦྱོར་བའི་
མཉམ་ཉིད་ལ་བཞི་ཡོད་དེ། གཟུགས་སོགས་བདེན་མེད་དུ་རྟོགས་པའི་བྱང་སེམས་ཀྱི་སྦྱོར་
བའི་མཉམ་ཉིད་སོགས་བཞི་ཡོད་པའི་ཕྱིར། ་པོ།།
པ་ཁག གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བའི་མཚན་ཉིད་
མཁས་པའི་བཞེད་པ་ཁག་ལ་དོགས་པ་གཅོད་པ། ༡༢ ན 1571 ས་
༈ གཉིས་པ་ལ་ཁ་ཅིག གཞིའི་དབྱེ་བ་མཚན་མཚོན་དང་ཡུལ་ཡུལ་ཅན་ལ་བདེན་ཞེན་
འགོག་པའི་སེམས་དཔའི་རྣལ་འབྱོར། གཞི་ཤེས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད།
ཅེས་ཟེར་ན། གང་ཟག་གི་བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། སེམས་
དཔའི་རྣལ་འབྱོར་ཡིན་པར་ཐལ། གཞི་ཤེས་སྦྱོར་བའི་མཉམ་ཉིད་ཡིན་པའི་ཕྱིར་ཏེ། གཞི་
ཤེས་སྦྱོར་བའི་འཛིན་སྟངས་ཡིན་པའི་ཕྱིར། ཁ་ཅིག མཚན་ཉིད་དེ། སེམས་དཔའི་རྒྱུད་
ཀྱི་གཞི་ཤེས་སྦྱོར་བའི་མཉམ་ཉིད་ཀྱི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་
ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ།

ཆོས་ཅན་དེའི་ཕྱིར། འདོད་ན། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་འཛིན་སྟངས་
ཡིན་པར་ཐལ་ལོ། །འདོད་ན། སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་ཡིན་པར་ཐལ།
འདོད་པའི་ཕྱིར། འདོད་ན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་
པའི་ཕྱིར། ཁ་ཅིག གཞིའི་ངོ་བོ་དང་དབྱེ་བ་དང་མཚན་མཚོན་དང་ཡུལ་ཡུལ་ཅན་ལ་
བདེན་ཞེན་འགོག་པའི་སྦྱོར་བའི་འཛིན་སྟངས་ཏེ། སྦྱོར་བའི་མཉམ་ཉིད་ཀྱི་མཚན་ཉིད་
ཟེར་ན། བདེན་འཛིན་གྱིས་བཅིངས་པའི་ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། དེར་ཐལ། ཉན་ཐོས་ཀྱི་སྦྱོར་བའི་མཉམ་ཉིད་ཡིན་པའི་
ཕྱིར་ཏེ། ཉན་ཐོས་ཀྱི་སྦྱོར་བ་ཡིན་པའི་ཕྱིར། ། 2 ་བདུན
གི་རང་ལུགས་གཞི་ཤེས་སྐབས་ནས་བསྟན་པའི་བྱང་སེམས་སྦྱོར་བའི་
མཉམ་ཉིད་ཀྱི་མཚན་ཉིད་དབྱེ་བ་ས་མཚམས་རྩོད་སྤོང་སོགས། །
༈ རང་ལུགས་ནི། གཞིའི་དབྱེ་བ་མཚན་མཚོན་དང་ཡུལ་ཡུལ་ཅན་ལ་བདེན་ཞེན་འགོག་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྐབས་སུ་བསྟན་
པའི་བྱང་སེམས་ཀྱི་སྦྱོར་བའི་མཉམ་ཉིད་ཀྱི་མཚན་ཉིད། དབྱེ་ན་བཞི་ཡོད། ས་མཚམས་
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། རྩོད་པ་སྤོང་བ་ལ། ཁ་ཅིག་སྟོང་
ཉིད་རྟོགས་མ་མྱོང་བའི་བྱང་སེམས་སོགས་ལམ་པའི་རྒྱུད་ཀྱི་གང་ཟག་གི་བདག་མེད་དོན་
སྤྱིའི་ཚུལ་གྱིས་རྟོགས་པའི་བློ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་
ཐལ། བྱང་སེམས་ཀྱི་སྦྱོར་བ་ཡིན་པའི་ཕྱིར། ཞེས་ཟེར་རོ། ། ད ག
དགུ་པ་སྡུག་བསྔལ་ལ་སོགས་བདེན་པ་ལ་ཞེས་སོགས་ཀྱི་སྐབས་ནས་དངོས་སུ་བསྟན་
པ་སྤྱོན་ལ་རྒྱན་པའི་མཐོང་ལམ་གྱི་སྐོར།
ཀ སྐབས་འདིར་དངོས་སུ་བསྟན་པའི་མཐོང་ལམ་གྱི་མཚན་གཞི། །
༈ སྡུག་བསྔལ་ལ་སོགས་བདེན་པ་ལ། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག

ཆོས་ཅན། སྐབས་འདིར་དངོས་སུ་བསྟན་པའི་ཐེག་ཆེན་ཀྱི་མཐོང་ལམ་ཡིན་ཏེ། སྐབས་
འདིར་དངོས་སུ་བསྟན་པའི་ཐེག་ཆེན་གྱི་བདེན་པ་མངོན་རྟོགས་ཡིན་པའི་ཕྱིར། ཞལ་མ་
བ་ཁ། སྐབས་འདིར་དངོས་སུ་བསྟན་པའི་མཐོང་ལམ་གྱི་མཚན་ཉིད་མཁས་
པའི་བཞེད་པ་ཁག་ལ་དོགས་པ་གཅོད་པ། །
ལ ་
༈ ཁ་ཅིག སྤྲོས་བྲལ་མངོན་སུམ་དུ་རྟོགས་པའི་ཐེག་ཆེན་གྱི་བདེན་པ་མངོན་རྟོགས་དེ།
སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚན་ཉིད་ཟེར་ན། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་
བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། གཞན་ཡང་། ཐེག་ཆེན་གྱི་
མཐོང་ལམ་རྣམ་གྲོལ་ལམ་ལས་ལངས་པའི་རྗེས་ཐོབ་ཀྱི་རྗེས་སུ་སླར་ཡང་སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་ཐེག་ཆེན་གྱི་མཐོང་ལམ་མཉམ་གཞག་ཡེ་ཤེས་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། སྐབས་འདིར་དངོས་སུ་
བསྟན་པའི་ཐེག་ཆེན་གྱི་མཐོང་ལམ་དེ་ལ་ཐེག་ཆེན་གྱི་མཐོང་ལམ་ཤེས་བཟོད་སྐད་ཅིག་མ་
བཅུ་དྲུག་ཏུ་གྲངས་མ་ངེས་པར་ཐལ། འདོད་པའི་ཕྱིར། ། བདག་
ག རང་ལུགས་སྐབས་འདིར་དངོས་སུ་བསྟན་པའི་མཐོང་ལམ་གྱི་མཚན་
ཉིད། །མེད་ན་འགའ།
༈ རང་ལུགས་ནི། སྤྲོས་བྲལ་མངོན་སུམ་དུ་རྟོགས་པའི་སྐབས་འདིར་དངོས་སུ་བསྟན་
པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་
གྱི་མཐོང་ལམ་གྱི་མཚན་ཉིད། ཡང་ན། འདའ་བྱའི་མཐོང་ལམ་ཤུགས་ལ་འཕེན་པར་བྱེད་
པའི་སྐབས་འདིར་དངོས་སུ་བསྟན་པའི་འདའ་བྱེད་ཀྱི་ཐེག་ཆེན་གྱི་བདེན་པ་མངོན་
རྟོགས་དེ། སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་ལམ་གྱི་མཚནཉིད།
དབྱེ་ན། བཅུ་དྲུག་ཡོད། རྩོད་པ་སྤོང་བ་ལ། ཁོ་ན་རེ། ཐེག་ཆེན་གྱི་མཐོང་ལམ་ཆོས་ཅན།
མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། སྐབས་འདིར་

དངོས་སུ་བསྟན་པ་གང་ཞིག ཐེག་ཆེན་གྱི་མཐོང་ལམ་ཡིན་པའི་ཕྱིར། ཟེར་ན་མ་ཁྱབ།
འདོད་མི་ནུས་ཏེ། མངོན་སུམ་མ་ཡིན་པའི་ཕྱིར་ཏེ། ཁྱོད་དང་རྟོག་པའི་གཞི་མཐུན་ཡོད་
པའི་ཕྱིར། ཡང་ཁ་ཅིག ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། །
མཚན་ཉིད་སྔ་མ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཐེག་ཆེན་གྱི་མཐོང་ལམ་
ཤེས་བཟོད་སྐད་ཅིག་མ་བཅུ་དྲུག་སྐབས་འདིར་དངོས་སུ་བསྟན་པའི་ཐེག་ཆེན་གྱི་མཐོང་
ལམ་ཡིན་པའི་ཕྱིར། རྩ་བར་འདོད་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཀྱི་
ཤུགས་ཀྱི་གཞལ་བྱར་གྱུར་པའི་མ་ཡིན་དགག་ཡོད་པར་ཐལ། འདོད་པའི་ཕྱིར། འདོད་མི་
ནུས་ཏེ། དེའི་གཞལ་བྱ་ཡིན་ན་དོན་དམ་བདེན་པ་ཡིན་དགོས་པའི་ཕྱིར། རྟགས་བུད།
ཡང་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་འདའ་བྱའི་མཐོང་ལམ་མ་ཡིན་
པར་ཐལ། མཚན་ཉིད་ཕྱི་མ་འཐད་པའི་ཕྱིར། འདོད་ན། དེ་འདའ་བྱའི་ས་མ་ཡིན་པར་
ཐལ་ལོ། །འདོད་ན། འདའ་བྱའི་ས་དགུ་མེད་པར་ཐལ། །འདོད་པའི་ཕྱིར། །ཟེར་ན། ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། འདའ་བྱའི་མཐོང་ལམ་མ་ཡིན་པར་
ཐལ། འདའ་བྱེད་ཀྱི་མཐོང་ལམ་ཡིན་པའི་ཕྱིར། རྟགས་གྲུབ་སྟེ། འདའ་བྱེད་ཀྱི་མཐོང་
ལམ་ཡོད་པའི་ཕྱིར། །
ད ང་། མཁས་པ་གཞན་གྱིས་ཉན་ཐོས་ལམ་ནི་ཞེས་སོགས་ཀྱི་གཞུང་འདིའི་
དགོངས་པ་འགྲེལ་ཚུལ་དང་དེ་མི་འཐད་པའི་ཚུལ། །
༈ ཉན་ཐོས་ཀྱི་ལམ་ནི་བྱང་ཆུབ་སེམས་དཔས་ཡོངས་སུ་ཤེས་པར་བྱ་བ་ཡིན་གྱི། ཞེས་
སོགས་ཀྱི་སྐབས་སུ། གཞན་ལུགས་དགག་པ་དང་། རང་ལུགས་བཞག་པ་གཉིས། དང་པོ་
ནི། ཁ་ཅིག གཞུང་འདི་ཉན་ཐོས་རང་རྒྱུད་ཀྱི་སྒོམ་ལམ་མི་སྟོན་པའི་རྒྱུ་མཚན་འཆད་བྱེད་
ཀྱི་གཞུང་ཡིན་ཟེར་བ་མི་འཐད་དེ། མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་
གྱིས་སྒོམ་པར་བྱེད་པའི་ཉན་ཐོས་ཀྱི་སྒོམ་ལམ་མེད་པར་ཐལ། གཞུང་འདིའི་མི་རྟག་
སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་ཉན་ཐོས་ཀྱི་སྒོམ་ལམ་སྐབས་ས་

འདིར་མི་སྟོན་པའི་རྒྱུ་མཚན་འཆད་བྱེད་ཀྱི་གཞུང་ཡིན་པའི་ཕྱིར། ཁྱབ་སྟེ། ཉི་སྣང་ལས།
ཐམས་ཅད་ཤེས་པ་ཉིད་ལ་སྒོམ་པའི་ལམ་ལོགས་ཤིག་ནི་མེད་ཅེ་ན། ཞེས་བཤད་པའི་ཕྱིར།
རྩ་རྟགས་མ་གྲུབ་ན། དམ་བཅའ་དང་འགལ་ལོ། །གཞན་ཡང་། གཞུང་འདིའི་ཤུགས་ཀྱི་
བསྟན་བྱའི་གཙོ་བོར་གྱུར་པའི་མཐོང་ལམ་དེ་ཉན་ཐོས་རང་རྒྱུད་ཀྱི་མཐོང་ལམ་ལ་བྱེད་
རིགས་པར་ཐལ། སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་དེ་ཉན་ཐོས་རང་རྒྱུད་ཀྱི་
སྒོམ་ལམ་ལ་བྱེད་རིགས་པའི་ཕྱིར། རྟགས་ཁས། འདོད་ན། གཞུང་འདིའི་ཤུགས་ཀྱི་
བསྟན་བྱའི་གཙོ་བོར་གྱུར་པའི་མཐོང་ལམ་ཆོས་ཅན། ཁྱོད་བྱང་སེམས་མཐོང་ལམ་པའི་
ཤེས་མཐོང་གིས་བལྟས་ནས་འདའ་བར་བྱ་བའི་མངོན་རྟོགས་མ་ཡིན་པར་ཐལ། ཁྱོད་ཉན་
ཐོས་ཀྱི་མཐོང་ལམ་ཡིན་པའི་ཕྱིར། འདོད་ན། ཉན་ཐོས་ཀྱི་ལམ་ནི་བྱང་ཆུབ་སེམས་དཔས་
ཡོངས་སུ་ཤེས་པར་བྱ་བ་ཡིན་གྱི་ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཁ་
ཅིག གཞུང་འདི་སྤྲོས་བྲལ་མངོན་སུམ་དུ་རྟོགས་པའི་བྱང་སེམས་ཀྱི་སྒོམ་ལམ། དངོས་སུ་
མི་བསྟན་པའི་རྒྱུ་མཚན་འཆད་བྱེད་ཀྱི་གཞུང་ཡིན་ཟེར་བ་མི་འཐད་དེ། སྤྲོས་བྲལ་མངོན་
སུམ་དུ་རྟོགས་པའི་ཐེག་ཆེན་གྱི་སྒོམ་ལམ་དེ་བྱང་སེམས་སྒོམ་ལམ་པས་མངོན་དུ་བྱ་བའི་
མངོན་རྟོགས་མ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། མངོན་དུ་བྱ་བ་
ནི་མ་ཡིན་པས་སྒོམ་ཐོའི་ལམ་ནི་མ་བསྟན་ཏོ། །ཞེས་གསུངས་པའི་ཕྱིར། འདོད་ན། དེས་
མངོན་དུ་བྱ་བའི་མངོན་རྟོགས་ཀྱི་སྒོམ་ལམ་གཞི་མ་གྲུབ་པར་ཐལ། འདོད་པའི་ཕྱིར། །
བདག་གི་བླ་མ་མཁས་པའི་དབང་པོ་ཁ་ཅིག་གཞུང་འདི་ཉན་ཐོས་རང་རྒྱུད་ཀྱི་སྒོམ་ལམ་
དངོས་སུ་མི་སྟོན་པའི་ཤེས་བྱེད་དུ་བྱེད་པ་དང་སྤྲོས་བྲལ་མངོན་སུམ་དུ་རྟོགས་པའི་བྱང་
སེམས་ཀྱི་སྒོམ་ལམ་དངོས་སུ་མི་སྟོན་པའི་ཤེས་བྱེད་དུ་བྱེད་པ་མི་རིགས་ཏེ། དེ་ལྟར་བྱེད་
པ་རྣམ་བཤད་སྙིང་པོ་རྒྱན་དང་འགལ་བའི་ཕྱིར། དེ་ལྟར་ཡིན་ཀྱང་ཉན་ཐོས་རང་རྒྱུད་ཀྱི་
སྒོམ་ལམ་དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཏེ། དེ་སྐབས་འདིར་
དངོས་སུ་མ་བསྟན་པའི་སྒོམ་ལམ་ཡིན་པའི་ཕྱིར། དེས་ན་སྒོམ་ལམ་ཡིན་ན། སྐབས་འདིར་
184

དངོས་སུ་མི་སྟོན་རྒྱུའི་སྒོམ་ལམ་ཡིན་པས་ཁྱབ་སྟེ། སྒོམ་ལམ་ཡིན་ན་སྐབས་འདིར་དངོས་
སུ་མ་བསྟན་པའི་སྒོམ་ལམ་ཡིན་དགོས་པའི་ཕྱིར་ཏེ། དེ་ཡིན་ན་སྐབས་འདིར་དངོས་སུ་མ་
བསྟན་དགོས་པའི་ཕྱིར། དེ་བཞིན་དུ་སྒོམ་ལམ་ཡིན་ན། སྐབས་འདིར་སྟོན་རྒྱུའི་སྒོམ་ལམ་
ཡིན་པས་ཁྱབ་སྟེ། དེ་ཡིན་ན་སྐབས་འདིར་ཤུགས་ལ་བསྟན་པས་ཁྱབ་པའི་ཕྱིར། དོན་དེ་
ལ་དགོངས་ནས། རྣམ་བཤད་སྙིང་པོ་རྒྱན་ལས། གཞི་ཤེས་ཀྱི་སྐབས་སུ་དོན་གྱིས་འཕངས་
པའི་སྒོམ་ལམ་མོ། །ཞེས་དང་། མངོན་རྟོགས་དྲུག་གི་གོ་རིམ་ལ་ལོག་རྟོག་འགོག་པའི་
སྐབས་སུ་སྐབས་དང་པོ་དྲུག་ཀར་སྦྱོར་ལམ་མཐོང་ལམ་སྒོམ་ལམ་གསུམ་ག་བསྟན་པར་
གསུངས་པའི་ཕྱིར། དེས་ན་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡོད། སྐབས་
འདིར་མི་སྟོན་རྒྱུའི་སྒོམ་ལམ་མེད། ཅེས་གསུངས་པས། རྣམ་བཤད་སྙིང་པོ་རྒྱན་དང་མི་
འགལ་ཞིང་། གྲུབ་མཐའ་ཤིན་ཏུ་སྐྱོང་བདེ་བའི་ལེགས་པར་བཤད་པ་ཡིན་ཀྱང་། རེ་ཞིག་
སྒྲུབ་བྱེད་ལ་དཔྱད་ན། ཡང་དག་མཐའ་དེ་འདིར་བསྟན་ཡང་དག་མཐའ་ཡིན་པར་ཐལ།
ཡང་དག་མཐའ་དེ་སྐབས་འདིར་བསྟན་པའི་ཕྱིར། མ་ཁྱབ་ན། ཉན་ཐོས་ཀྱི་སྒོམ་ལམ་
སྐབས་འདིར་དངོས་སུ་མ་བསྟན་ན། དེ་སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་
ཡིན་དགོས་པ་འབུད། དེ་བཞིན་དུ་སྟོང་ཉིད་དེ་མངོན་པ་གཉིས་ནས་བཤད་པའི་སྟོང་
ཉིད་ཡིན་པར་ཐལ། སྟོང་ཉིད་དེ་མངོན་པ་གཉིས་ནས་བཤད་པའི་ཕྱིར། མ་ཁྱབ་ན། སྔར་
བཞིན་འགྲིག གཞན་ཡང་། མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་
ཆོས་ཅན། བྱང་སེམས་འཕགས་པས་མངོན་དུ་བྱ་བའི་མངོན་རྟོགས་ཡིན་པར་ཐལ། བྱང་
འཕགས་ཀྱིས་མངོན་དུ་བྱས་པའི་མངོན་རྟོགས་ཡིན་པའི་ཕྱིར། མ་གྲུབ་ན། དེར་ཐལ།
བྱང་འཕགས་ཀྱིས་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་ཡེ་ཤེས་མངོན་དུ་
བྱས་པའི་ཕྱིར། ཁྱབ་པ་རྣམས་རིམ་བཞིན་སོང་། རྟགས་གྲུབ་སྟེ། སངས་འཕགས་ཀྱིས་དེ་
མངོན་དུ་བྱས་པའི་ཕྱིར། རྩ་བར་འདོད་ན། མངོན་དུ་བྱ་བ་ནི་མ་ཡིན་པས་ཞེས་བཤད་པ་
དང་འགལ་ལོ། །གལ་ཏེ། ཉན་ཐོས་ཀྱི་སྒོམ་ལམ་ཆོས་ཅན། སྐབས་འདིར་དངོས་སུ་མི་སྟོན་

རྒྱུའི་སྒོམ་ལམ་ཡིན་པར་ཐལ། སྐབས་འདིར་དངོས་སུ་མ་བསྟན་པའི་སྒོམ་ལམ་ཡིན་པའི་
ཕྱིར། མ་ཁྱབ་ན། འགྲེལ་པ་དོན་གསལ་ལས་འདིར་སྒོམ་པའི་ལམ་ནི་མ་བསྟན་ཏོ། །ཞེས་
འབྱུང་མི་རིགས་པར། སྒོམ་པའི་ལམ་ནི་མི་སྟོན་ནོ། །ཞེས་འབྱུང་རིགས་པར་ཐལ། མ་ཁྱབ་
པ་དེའི་ཕྱིར། རྩ་རྟགས་མ་གྲུབ་ན། དེར་ཐལ། ཉན་ཐོས་ཀྱི་སྒོམ་ལམ་དེ་སྐབས་འདིར་
དངོས་སུ་མ་བསྟན་པའི་ཕྱིར། ཡང་ཉན་ཐོས་ཀྱི་སྒོམ་ལམ་ཆོས་ཅན། སྐབས་འདིར་དངོས་
སུ་མི་སྟོན་རྒྱུའི་སྒོམ་ལམ་ཡིན་པར་ཐལ། སྐབས་འདིའི་འགྲེལ་ཆེན་ལས། ཉན་ཐོས་ལ་
སོགས་པ་ལ་ཡང་ཇི་ལྟར་ཡོངས་སུ་མཐོང་བའི་དོན་ཉིད་ཡང་དང་ཡང་དུ་མངོན་དུ་བྱེད་པ་
སྒོམ་པའི་ལམ་ཡིན་པས་གོ་སླ་བའི་ཕྱིར་མ་གསུངས་སོ། །ཞེས་པའི་སྐབས་ནས་དངོས་སུ་མི་
སྟོན་རྒྱུའི་སྒོམ་ལམ་ཡིན་པའི་ཕྱིར། ཟེར་ན་མ་ཁྱབ་སྟེ། སྐབས་འདིར་ཞེས་པ་དེ་ལྟར་ཀུན་
ཤེས་ཉིད་ལུགས་ལ། །ཞེས་པ་ནས། དེ་ལྟར་འདི་དང་ཡང་འདི་དང་། །ཞེས་པའི་བར་ལ་
འཆད་དགོས་པའི་ཕྱིར། ཡང་ཉན་ཐོས་ཀྱི་སྒོམ་ལམ་དེ་སྐབས་འདིར་དངོས་སུ་མི་སྟོན་
རྒྱུའི་སྒོམ་ལམ་ཡིན་པར་ཐལ། སྐབས་འདིར་ཉན་ཐོས་ཀྱི་སྒོམ་ལམ་དངོས་སུ་མི་སྟོན་པའི་
རྒྱུ་མཚན་ཞིག་འཆད་རིགས་པའི་ཕྱིར་ཏེ། སྐབས་འདིའི་འགྲེལ་པ་ལས། ཉན་ཐོས་རྣམས་
ཀྱིས་དེ་ལས་བཟློག་པ་མི་རྟག་པ་ལ་སོགས་པའི་རྣམ་པ་དག་ཏུ་བསྒོམ་པར་བྱ་བ་ནི་ཀུན་
ཤེས་པ་ཉིད་ལ་མཐོང་པའི་ལམ་ཡིན་ནོ། །ཞེས་གསུངས་པའི་ཕྱིར་ན་ཡང་མ་ཁྱབ་བོ། །ཡང་
སྒོམ་ལམ་ཡིན་ན་སྐབས་འདིར་སྟོན་རྒྱུའི་ལམ་ཡིན་དགོས་གསུངས་པ་མི་འཐད་དེ། བྱང་
སེམས་ཀྱི་སྒོམ་ལམ་ཆོས་ཅན། དེ་ལྟར་ཀུན་ཤེས་ཉིད་ལུགས་ལ། །ཞེས་པ་ནས། དེ་ལྟར་
འདི་དང་ཡང་འདི་དང་། །ཞེས་པའི་བར་འདིར་མི་སྟོན་རྒྱུའི་སྒོམ་ལམ་མ་ཡིན་པར་ཐལ། །
སྐབས་འདིར་སྟོན་རྒྱུའི་སྒོམ་ལམ་ཡིན་པའི་ཕྱིར། རྟགས་ཁས། འདོད་ན། དེའི་བར་དེར་
བསྟན་པའི་སྒོམ་ལམ་ཡིན་པར་ཐལ་ལོ། །འདོད་ན། དེ་ལྟར་ཀུན་ཤེས་ཉིད་ལུགས་ལ། །
ཞེས་པ་ནས། དེ་ལྟར་འདི་དང་ཡང་འདི་དང་། །ཞེས་པའི་བར་འདིར་སྒོམ་ལམ་སྟོན་བྱེད་
ཀྱི་མངོན་རྟོགས་རྒྱན་གྱི་གཞུང་ཚིག་ཡོད་པར་ཐལ། འདོད་པའི་ཕྱིར། ཁ་ཅིག མི་རྟག་

སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པའི་བྱང་སེམས་ཀྱི་སྒོམ་ལམ་དེ་
སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་ཟེར་ན། དེ་ཆོས་ཅན། ཡོད་པར་ཐལ།
སྐབས་འདིར་དངོས་སུ་མི་སྟོན་རྒྱུའི་སྒོམ་ལམ་ཡིན་པའི་ཕྱིར། འདོད་ན། མི་རྟག་སོགས་
བཅུ་དྲུག་གོམས་པ་ལྷུང་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་ཞིག་
སྐབས་འདིར་དངོས་སུ་སྟོན་རིགས་པར་ཐལ། འདོད་པའི་ཕྱིར། ཁ་ཅིག་སྐབས་འདིར་
དངོས་སུ་མི་སྟོན་རྒྱུའི་སྒོམ་ལམ་ཡིན་ན་མེད་པས་ཁྱབ་ཟེར་ན། མི་རྟག་སོགས་བཅུ་དྲུག་
སྒོམ་པར་བྱེད་པའི་བྱང་སེམས་ཀྱི་སྒོམ་ལམ་ཆོས་ཅན། དེར་ཐལ། དེའི་ཕྱིར། རྟགས་གྲུབ་
སྟེ། གཟུགས་རྟགས་མ་ཡིན་མི་རྟག་མིན། །ཞེས་སོགས་ཀྱིས་མི་རྟག་སོགས་བཅུ་དྲུག་རྟོགས་
པའི་བྱང་སེམས་ཀྱི་མཐོང་ལམ་ཤུགས་ལ་བསྟན་པ་ལ་སྐབས་འདིར་མི་རྟག་སོགས་བཅུ་
དྲུག་སྒོམ་པའི་བྱང་སེམས་ཀྱི་སྒོམ་ལམ་ཞིག་སྟོན་རིགས་སྙམ་པའི་དོགས་པ་བཅད་པའི་ས་
ཕྱིར་དུ་གཞུང་འདི་གསུངས་པའི་ཕྱིར་ཏེ། གཞུང་འདིའི་དོན་གྲུབ་པའི་ཕྱིར། རྩ་བར་
འདོད་ན་སླའོ། །སྐབས་འདིར་རྣམ་བཤད་སྙིང་པོ་རྒྱུན་ལས་ནི། ཕྱི་མ་མཐོང་ལམ་དམིགས་
ཀྱིས་བཀར་བའོ། །ཞེས་སོགས་ཀྱི་དོན་ནི་གོང་དུ་བཤད་ཟིན་ཏོ། །
ཅ། རང་ལུགས་གཞུང་དེའི་དགོངས་པ་འགྲེལ་ཚུལ་ཐད་རྩོད་པ་དང་དེའི་
ལན།
༈ གཉིས་པ་རང་གི་ལུགས་ལ། རྩོད་པ་དང་ལན་གཉིས། དང་པོ་ནི། ཁོ་ན་རེ། སྐབས་
འདིར་མི་རྟག་སོགས་བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་
སེམས་ཀྱི་སྒོམ་ལམ་སྟོན་རིགས་པར་ཐལ། སྐབས་འདིར་མི་རྟག་སོགས་བཅུ་དྲུག་རྟོགས་
པའི་བྱང་སེམས་ཀྱི་མཐོང་ལམ་བསྟན་པའི་ཕྱིར། དཔེར་ན། སྐབས་གཉིས་པར་བྱང་ཆུབ་
སེམས་དཔས་མངོན་དུ་བྱ་བའི་མཐོང་ལམ་བསྟན་ནས། དེའི་རྗེས་སུ་བྱང་ཆུབ་སེམས་
དཔས་མངོན་དུ་བྱ་བའི་སྒོམ་ལམ་བསྟན་པ་བཞིན་ཞེས་ཟེར། སྐབས་འདིར་མི་རྟག་སོགས་
བཅུ་དྲུག་གོམས་པ་ལྷུར་ལེན་གྱི་ཚུལ་གྱིས་སྒོམ་པར་བྱེད་པའི་བྱང་སེམས་ཀྱི་སྒོམ་ལམ་མི་ཡ་

སྟོན་པའི་རྒྱུ་མཚན་ཡོད་དེ། བྱང་སེམས་འཕགས་པས་མི་རྟག་སོགས་བཅུ་དྲུག་གོམ་པ་
ལྟུང་ལེན་གྱི་ཚུལ་གྱིས་མི་སྒོམ་པའི་ཕྱིར། མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་དེ་བྱང་སེམས་འཕགས་པའི་ཤེས་མཐོང་གིས་བལྟས་ནས་འདའ་བར་བྱ་བའི་
མངོན་རྟོགས་ཡིན་གྱི། བྱང་སེམས་འཕགས་པས་མངོན་དུ་བྱ་བའི་མངོན་རྟོགས་མ་ཡིན་
ཀ་བ་གདུལ་བ་དང་། བས་འ སྡེ་ཚན་གསུམ་པ་མཇུག་བྱང་། བློ་བ་དྲན་པ་དུང་
་༈ རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་
ལེགས་བཤད་གསེར་གྱི་ཕྲེང་བ་ཞེས་བྱ་ལས། སྐབས་གསུམ་པའི་མཐའ་དཔྱོད་བཤད་ཟིན་

༄༅། །འཇམ་དཔལ་དབྱངས་རྗེ་བཙུན་ཆོས་ཀྱི་རྒྱལ་མཚན་དཔལ་
བཟང་པོའི་གསུང་རྒྱུན་སྐབས་བཞི་པའི་མཐའ་དཔྱོད་ལེགས་བཤད་
༡ ནང་དབུ་མ་ད་1 ནོར་བུའི་ཕྲེང་བ་བཞུགས་སོ། །
སྡེ་ཚན་དང་པོ་མཁྱེན་གསུམ་དང་སྦྱོར་བཞིའི་ཟློས་སླད་དང་རྣམ་རྟོགས་སྦྱོར་
བའི་མཚན་ཉིད་ལ་དཔྱད་པ་སོགས་ལ།
ཀ མཁྱེན་གསུམ་དང་སྦྱོར་བཞིའི་ཟློས་སྤང་དང་དགོས་པའི་སྐོར།
༈ ཐམས་ཅད་མཁྱེན་པ་ཉིད་གསུམ་ཡོངས་སུ་ཤེས་པ་ནི། ཞེས་སོགས་ཀྱི་སྐབས་སུ། སྦྱོར་
བ་དང་། མཐའ་དཔྱད་པ་གཉིས་ལས། དང་པོ་ནི། སྐབས་དང་པོ་གསུམ་དུ་མཁྱེན་གསུམ་
གྱི་རྣམ་པ་བསྟན་པ་དང་། སྐབས་འདིར་མཁྱེན་གསུམ་གྱི་རྣམ་ལ་བསྟན་པ་ལ་ཟློས་སྐྱོན་
མེད་དེ། སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་སོ་སོར་བསྟན། སྐབས་འདིར་
མཁྱེན་གསུམ་གྱི་རྣམ་པ་བསྡུས་ནས་བསྟན་པའི་ཕྱིར། སྐབས་འདིར་མཁྱེན་གསུམ་གྱི་རྣམ་
པ་བསྡུས་ནས་བསྟན་པ་ཆོས་ཅན། དགོས་པ་ཡོད་དེ། མཁྱེན་གསུམ་གྱི་རྣམ་པ་བསྡུས་ནས་
བསྒོམ་པར་བྱ་བའི་ཆེད་ཡིན་པའི་ཕྱིར། བྱང་སེམས་ཚོགས་ལམ་པས། མཁྱེན་གསུམ་གྱི་
རྣམ་པ་བསྡུས་ནས་བསྒོམ་པ་ཆོས་ཅན། དགོས་པ་ཡོད་དེ། མཁྱེན་གསུམ་གྱི་རྣམ་པ་ལ་
དབང་ཐོབ་པར་བྱ་བའི་ཆེད་ཡིན་པའི་ཕྱིར། ཁོ་ན་རེ། སྐབས་དང་པོ་གསུམ་གྱིས་མཁྱེན་
གསུམ་གྱི་རྣམ་པ་བསྟན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། སྐབས་གཉིས་
པས་མཁྱེན་གསུམ་གྱི་རྣམ་པ་བསྟན་པར་ཐལ། འདོད་པའི་ཕྱིར་ན་མ་ཁྱབ། འདོད་ན།
སྐབས་གཉིས་པས་རྣམ་མཁྱེན་གྱི་རྣམ་པ་བསྟན་པར་ཐལ། འདོད་པའི་ཕྱིར། འདོད་ན། །
སྐབས་གཉིས་པས་རྣམ་མཁྱེན་མཚོན་བྱེད་ཀྱི་ཆོས་བཅུ་བསྟན་པར་ཐལ། འདོད་པའི་ཕྱིར།
འདོད་ན། སྐབས་གཉིས་པ་ལས་ལོགས་སུ་སྐབས་དང་པོ་བརྩམས་པ་ལ་དགོས་པ་མེད་
པར་ཐལ། འདོད་པའི་ཕྱིར། མ་ཁྱབ་མཚམས་ལ། ཤེས་རབ་ཕ་རོལ་ཕྱིན་པ་ནི། ཞེས་

སོགས་ཀྱི་ཤོ་ལོ་ཀ་དང་པོ་གཉིས་ཀྱིས་རྒྱུན་གྱི་ལུས་རྒྱས་བསྡུས་གཉིས་ཀྱི་སྒོ་ནས་བཤད་པར་
ཐལ། ཤེས་རབ་ཕ་རོལ་ཕྱིན་པ་ནི། །ཞེས་སོགས་ཚིག་ལེའུར་བྱས་པ་བཅོ་ལྔས་རྒྱན་གྱི་ལུས་
རྒྱས་བསྡུས་གཉིས་ཀྱི་སྒོ་ནས་བཤད་པའི་ཕྱིར། ཁྱབ་པ་ཁས། དེར་ཐལ། རྣམ་བཤད་སྙིང་
པོ་རྒྱན་ལས། དེ་ལྟར་ན་བསྡུས་པ་དང་རྒྱས་པར་བཤད་པའི་ཕྱིར་ལེགས་པར་བཤད་པ་
ཡིན་ནོ། །ཞེས་གསུངས་པའི་ཕྱིར། འདོད་མི་ནུས་ཏེ། དེས་རྒྱན་གྱི་ལུས་མདོར་བསྡུས་ནས་
བསྟན་པའི་ཕྱིར་ཏེ། དྲངས་མ་ཐག་པའི་ལུང་དེའི་དོན་གྲུབ་པའི་ཕྱིར། ། ་༌
ཁ། གཞན་གྱིས་འདོད་པའི་རྣམ་རྫོགས་སྦྱོར་བའི་མཚན་ཉིན་ལ་དཔྱད་པ།
༈ གཉིས་པ་མཐའ་དཔྱད་པ་ལ། ཁ་ཅིག མཁྱེན་གསུམ་གྱི་རྣམ་པ་ལ་དབང་ཐོབ་པའི་
ཕྱིར་དུ་མཁྱེན་གསུམ་གྱི་རྣམ་པ་བསྡུས་ནས་བསྒོམ་པའི་སེམས་དཔའི་རྣལ་འབྱོར། རྣམ་
རྫོགས་སྦྱོར་བའི་མཚན་ཉིད་ཟེར་ན། རྣམ་རྫོགས་སྦྱོར་བ་ཡིན་ན་མཁྱེན་གསུམ་གྱི་རྣམ་པ་
ལ་དབང་མ་ཐོབ་པས་ཁྱབ་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། རྩེ་སྦྱོར་
ཡིན་ན་མཁྱེན་གསུམ་གྱི་རྣམ་པ་ལ་དབང་ཐོས་པས་ཁྱབ་པར་ཐལ། སྐད་ཅིག་མའི་སྦྱོར་བ་
ཡིན་ན་མཁྱེན་གསུམ་གྱི་རྣམ་པ་ལ་བརྟན་པ་ཐོབ་པས་ཁྱབ་པའི་ཕྱིར། རྟགས་བུད། འདོད་
ན། ཐེག་ཆེན་གྱི་སྦྱོར་ལམ་ཆོས་ཅན། མཁྱེན་གསུམ་གྱི་རྣམ་པ་ལ་དབང་མ་ཐོབ་པར་ཐལ།
རྣམ་རྫོགས་སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་ལ་
དབང་ཐོབ་པར་ཐལ། རྩེ་སྦྱོར་ཡིན་པའི་ཕྱིར། ཁྱབ་པ་ཁས། དེར་ཐལ། སྦྱོར་ལམ་རྩེ་སྦྱོར་
ཡིན་པའི་ཕྱིར། ཁ་ཅིག མཁྱེན་གསུམ་གྱི་རྣམ་པ་བསྡུས་ནས་བསྒོམ་པའི་སེམས་པའི་རྣམ་
འབྱོར། རྣམ་རྫོགས་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། སེམས་
དཔའི་རྣལ་འབྱོར་ཡིན་པའི་ཕྱིར། འདོད་ན། དེ་ཆོས་ཅན། གཞི་ཤེས་ཀྱི་རྣམ་པ་བསྒོམ་
པའི་སེམས་དཔའི་རྣལ་འབྱོར་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། སྟོང་
ཉིད་ལ་གཉིས་སྣང་ནུབ་པའི་སེམས་དཔའི་རྣལ་འབྱོར་ཡིན་པའི་ཕྱིར། མཁས་པ་ཁ་ཅིག།

ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་དེ་ལམ་ཤེས་ཀྱི་རྣམ་པ་བསྒོམ་པའི་སེམས་
དཔའི་རྣལ་འབྱོར་མིན་ཟེར་ན། ཤེས་བྱ་ཆོས་ཅན། དེས་ལམ་ཤེས་ཀྱི་རྣམ་པ་བསྒོམ་པར་
ཐལ། དེས་སྟོང་ཉིད་རྟོགས་པའི་ཡེ་ཤེས་བསྒོམ་པའི་ཕྱིར། མ་གྲུབ་ན། དེ་ཆོས་ཅན། ཁྱོད་
ཀྱིས་སྟོང་ཉིད་རྟོགས་པའི་ཡེ་ཤེས་བསྒོམ་པར་ཐལ། ཁྱོད་སྟོང་ཉིད་བསྒོམ་པའི་སེམས་
དཔའི་རྣལ་འབྱོར་ཡིན་པའི་ཕྱིར། ཁྱབ་སྟེ། རྣམ་བཤད་སྙིང་པོ་རྒྱན་ལས། ཁ་ཅིག དོན་
རྣམ་དང་ཤེས་རྣམ་གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལས་
ནི་སྙིང་པོ་ཅུང་ཟད་ཀྱང་མེད་དེ། མི་རྟག་པ་རྟོགས་པའི་ཡེ་ཤེས་བསྒོམ་བྱར་འདོད་པ་དེས་
ཀྱང་མི་རྟག་བསྒོམ་བྱར་ཁས་ལེན་དགོས་ལ། མི་རྟག་པ་བསྒོམ་བྱར་འདོད་པ་དེས་ཀྱང་དེ་
རྟོགས་པའི་ཡེ་ཤེས་བསྒོམ་བྱར་ཁས་མི་ལེན་ན་གཞི་སྟོར་བར་འགྱུར་བའི་ཕྱིར་རོ། །ཞེས་
གསུངས་པའི་ཕྱིར།
ག མཁྱེན་གསུམ་བསྡུས་བསྒོམ་གྱི་དོན་རང་གཞན་འདོད་པ་བཅས།
༈ བསྡུས་བསྒོམ་གྱི་དོན་ལ་མཁས་པ་ཁ་ཅིག རྣམ་པ་བརྒྱ་བདུན་ཅུ་རྩ་གསུམ་བདེན་སྟོང་
སྤྲོས་བྲལ་དུ་ཞི་ལྷག་ཟུང་འབྲེལ་གྱི་སྦྱོར་བས་རྣམ་ཐར་སྒོ་གསུམ་དུ་བསྡུས་ནས་བསྒོམས་པ་
མཁྱེན་གསུམ་བསྡུས་བསྒོམ་གྱི་དོན་ཡིན་ཟེར་བ་མི་འཐད་དེ། ཉེར་ལེན་གྱི་ཕུང་པོ་མི་རྟག་
པ་དང་སྡུག་བསྔལ་བ་སོགས་རྣམ་རྫོགས་སྦྱོར་བས་བསྒོམ་པའི་ཕྱིར་ཏེ། དོན་གསལ་ལས།
རྟག་པ་ལ་སོགས་པ་འཛིན་པའི་མི་མཐུན་པའི་ཕྱོགས་གྱི་གཉེན་པོའི་ཆོས་ཉིད་ཀྱི་ངོ་བོ་ཉིད་
མི་རྟག་པ་སོགས་ལ་དམིགས་པའི་ཡེ་ཤེས་གྱི་བྱེ་བྲག་རྣམས་རྣམ་པ་ཉིད་དུ་རྣམ་པར་བཞག་
པ་ནི་མཚན་ཉིད་དེ། ཞེས་གསུངས་པའི་ཕྱིར། གཞན་ཡང་། སྟོང་ཉིད་ལ་དམིགས་པའི་ཞི་
ལྷག་ཟུང་འབྲེལ་ཐོབ་པའི་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་
ཡོད་པར་ཐལ། མཁྱེན་གསུམ་བསྡུས་བསྒོམ་གྱི་དོན་འཐད་པའི་ཕྱིར། འདོད་མི་ནུས་ཏེ།
དང་པོ་ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པས་སྟོང་ཉིད་
ལ་དམིགས་པའི་ལྷག་མཐོང་ཐོབ་པ་དང་། དེས་ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་

མཉམ་ཡིན་པའི་ཕྱིར། མཁས་པ་ཁ་ཅིག མཁྱེན་གསུམ་གྱི་རྣམ་པ་བདེན་སྟོང་སྤྲོས་བྲལ་དུ་
བསྡུས་ནས་བསྒོམ་པ་མཁྱེན་གསུམ་བསྡུས་བསྒོམ་གྱི་དོན་ཡིན་ཞེས་གསུངས་པ་ཡང་མི་
འཐད་དེ། བྱང་སེམས་ཚོགས་ལམ་པ་ཡིན་ན་སྟོང་ཉིད་རྟོགས་པས་ཁྱབ་པར་ཐལ། དམ་
བཅའ་འཐད་པའི་ཕྱིར། འདོད་མི་ནུས་ཏེ། ཐེག་ཆེན་གྱི་རིགས་ཅན་དབང་རྟུལ་རྣམས་
ཀྱིས་དང་པོར་བྱང་ཆུབ་མཆོག་ཏུ་སེམས་བསྐྱེད་ནས། དེ་རྗེས་སྟོང་ཉིད་རྟོགས་པའི་ལྟ་བ་
རང་རྒྱུད་ལ་སྐྱེད་དགོས་པའི་ཕྱིར། དབུ་མ་རྒྱན་ལས། ཡང་དག་དད་པའི་རྗེས་འབྲངས་པ།
རྫོགས་པའི་བྱང་ཆུབ་སེམས་བསྐྱེད་ནས། །ཐུལ་པའི་བརྟུལ་ཞུགས་བླང་བྱས་ཏེ། །དེ་ནས་
ཡང་དག་ཤེས་འཚོལ་བརྩོན། །ཞེས་གསུངས་པའི་ཕྱིར། རང་ལུགས་ནི། མཁྱེན་གསུམ་གྱི་
རྣམ་པ་བསྡུས་ནས་བསྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། རྣམ་
རྫོགས་སྦྱོར་བའི་མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ་ཡོད། ས་མཚམས་ནི།
ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། མཁྱེན་གསུམ་གྱི་རྣམ་པ་ཐམས་
ཅད་ཞི་ལྷག་ཟུང་འབྲེལ་གྱི་སྦྱོར་བས་རྣལ་འབྱོར་པའི་ཉམས་ལེན་དུ་བསྡུས་ནས་བསྒོམ་པ་
མཁྱེན་གསུམ་བསྡུས་བསྒོམ་གྱི་དོན་ཡིན་ནོ། །རྩོད་པ་སྤོང་བ་ལ་ཁ་ཅིག བྱང་སེམས་ཀྱི་
སྦྱོར་བ་ཐོབ་པ་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་དགོས་པར་ཐལ། མཁྱེན་
གསུམ་བསྡུས་བསྒོམ་ཀྱི་དོན་དེ་འཐད་པའི་ཕྱིར། འདོད་ན། བྱང་ཆུབ་ཀྱི་སེམས་ལ་མྱོང་བ་
སྐྱེ་བ་ལ་ཞི་ལྷག་ཟུང་འབྲེལ་གྱི་ཏིང་ངེ་འཛིན་ཐོབ་དགོས་པར་ཐལ། འདོད་པའི་ཕྱིར།
འདོད་ན། ལམ་རིམ་ལས། མི་རྟག་པ་དང་འཁོར་བའི་ཉེས་དམིགས་དང་བྱང་ཆུབ་ཀྱི་
སེམས་སྦྱོང་བ་ལ་ཡིད་འགྱུར་བའི་མྱོང་བ་སྐྱེ་བ་ཡང་ཞི་གནས་ལ་རག་ལས་པ་ཧ་ཅང་ཐལ་
ཚེ་བར་འགྱུར་བའི་ཕྱིར་ཞེས་གསུངས་པ་མི་འཐད་པར་ཐལ། འདོད་པའི་ཕྱིར་ཟེར་ན།
ཐལ་འགྱུར་གཉིས་པ་ལ་མ་ཁྱབ་བོ། །

སྡེ་ཚན་གཉིས་པ་རྣམ་རྫོགས་སྦྱོར་བ་མཚོན་བྱེད་ཀྱི་ཆོས་བཅུ་གཅིག་ལས་དང་པོ་རྣམ་
བ་ཕྱི་མ་ནི་ཏཚོ རྫོགས་སྦྱོར་བའི་སྒོམ་བྱའི་རྣམ་པའི་སྐོར། ཆ་ཟླ་༡ པོ
1ཀ ཤེས་རྣམ་དོན་རྣམ་ལ་དཔྱད་པ་སོགས། ད་ཕྱིན་ཁ་ལོ་
༈ གཞི་ཤེས་པ་ཡི་བྱེ་བྲག་རྣམས། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་
པ་གཉིས་ལས། དང་པོ་ནི། མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས། སྒོམ་
པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་
རྒྱུད་ཀྱི་གཉེན་པོ་ཕྱོགས་ཀྱི་ཤེས་རྣམ་གྱི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་
ཕྱིར། སྐབས་འདིར་བསྟན་གྱི་ཤེས་རྣམ་ལ་གསུམ་ཡོད་དེ། གཞི་ཤེས་ཀྱི་ཤེས་རྣམ། ལམ་
ཤེས་ཀྱི་ཤེས་རྣམ། རྣམ་མཁྱེན་གྱི་ཤེས་རྣམ་གསུམ་ཡོད་པའི་ཕྱིར། གཉིས་པ་ལ་ཁ་ཅིག བྱེ་
བྲག་རྣམ་པའི་མཚན་ཉིད་ཟེར་ན། གང་ཟག་གི་བདག་མེད་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། དེར་ཐལ། གཞི་གྲུབ་པའི་ཕྱིར། འདོད་མི་ནུས་ཏེ། ཁྱོད་ཀྱི་སྤྱི་
མེད་པའི་ཕྱིར། ཁ་ཅིག གཞིའམ་ཤེས་པའི་ཁྱད་པར་གང་ཞིག རྣམ་རྫོགས་སྦྱོར་བའི་
བསྒོམ་བྱར་གྱུར་པ། རྣམ་པའི་མཚན་ཉིད། གཞིའི་ཁྱད་པར་གང་ཞིག་དེར་གྱུར་པ། དོན་
རྣམ་གྱི་མཚན་ཉིད། ཤེས་པའི་ཁྱད་པར་གྱི་ཆོས་སུ་གྱུར་པའི་རིག་པ་གང་ཞིག དེར་གྱུར་
པ་ཤེས་རྣམ་གྱི་མཚན་ཉིད། ཤེས་རྣམ་གང་ཞིག བླང་བྱ་རྣམ་བྱང་གི་ཕྱོགས་སུ་གཏོགས་པ།
གཉེན་ཕྱོགས་ཤེས་རྣམ་ཀྱི་མཚན་ཉིད། ཤེས་རྣམ་གང་ཞིག དོར་བྱ་ཀུན་ནས་ཉོན་མོངས་
ཀྱི་ཕྱོགས་སུ་གཏོགས་པ། མི་མཐུན་ཕྱོགས་ཀྱི་ཤེས་རྣམ་གྱི་མཚན་ཉིད་ཟེར་ན། གཞི་ཆོས་
ཅན། གཞིའི་ཁྱད་པར་ཡིན་པར་ཐལ། དོན་རྣམ་ཡིན་པའི་ཕྱིར། གཞི་གྲུབ་པའི་ཕྱིར།
འདོད་ན། དེ་ཆོས་ཅན། ཁྱོད་ཁྱོད་ཀྱི་ཁྱད་པར་མ་ཡིན་པར་ཐལ། ཁྱོད་བདག་མེད་ཡིན་
པའི་ཕྱིར། གཞན་ཡང་། ཤེས་པ་ཆོས་ཅན། ཤེས་པའི་ཁྱད་པར་གྱི་ཆོས་སུ་གྱུར་པའི་རིག་
པ་ཡིན་པར་ཐལ། ཤེས་རྣམ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཤེས་པ་
ཡིན་པའི་ཕྱིར། རྩ་བར་འདོད་ན། དེ་ཆོས་ཅན། དེ་དང་ཐ་དད་ཡིན་པར་ཐལ་ལོ། །

མཚན་ཉིད་ཕྱི་མ་ལ་མཁས་པ་ཁ་ཅིག ཉན་ཐོས་ཀྱི་སྦྱོར་ལམ་ཆོས་ཅན། མི་མཐུན་ཕྱོགས་
ཀྱི་ཤེས་རྣམ་ཡིན་པར་ཐལ། མཚན་ཉིད་དེ་འཐད་པའི་ཕྱིར། དང་པོ་སླ། གཉིས་པ་མ་གྲུབ་
ན། དེ་ཆོས་ཅན། དོར་བྱ་ཀུན་ནས་ཉོན་མོངས་ཀྱི་ཕྱོགས་སུ་གཏོགས་པར་ཐལ། སྡུག་
བསྔལ་བདེན་པ་ཡིན་པའི་ཕྱིར་ཏེ། ཉན་ཐོས་སྦྱོར་ལམ་པ་དེ་ཡིན་པའི་ཕྱིར་ཏེ། དེ་ལས་
ཉོན་གྱི་གཞན་དབང་དུ་གྱུར་པའི་ཟག་བཅས་ཡིན་པའི་ཕྱིར། ཞེས་གསུངས་ན། ངེས་པའི་
རྒྱུན་ཞུགས་སྲིད་པ་ལན་བདུན་པ་བའི་མཁྱེན་པ་དེ། སྡུག་བསྔལ་བདེན་པ་ཡིན་པར་ཐལ།
ངེས་པའི་རྒྱུན་ཞུགས་སྲིད་པ་ལན་བདུན་པ་བ་སྡུག་བསྔལ་བདེན་པ་ཡིན་པའི་ཕྱིར། ཁྱབ་
པ་ཁས། མ་གྲུབ་ན་དེ་ཆོས་ཅན། དེར་ཐལ། ལས་ཉོན་གྱིས་གཞན་དབང་དུ་གྱུར་པའི་ཟག་
བཅས་ཡིན་པའི་ཕྱིར། ཁོ་ན་རེ། ཉན་ཐོས་ཀྱི་སྦྱོར་ལམ་སྡུག་བསྔལ་བདེན་པ་ཡིན་པར་
ཐལ། ཉན་ཐོས་སྦྱོར་ལམ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་སྡུག་བསྔལ་བདེན་
པ་ཡིན་པའི་ཕྱིར་ཏེ། བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་རྟོགས་པའི་ཤེས་རབ་
སྡུག་བསྔལ་བདེན་པ་ཡིན་པའི་ཕྱིར། ། ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྟོང་ཉིད་
རྟོགས་པའི་ཤེས་རབ་སྡུག་བསྔལ་བདེན་པ་ཡིན་པའི་ཕྱིར། དེ་ཟག་བཅས་ཀྱི་ཤེས་པ་ཡིན་
པའི་ཕྱིར། ཞེས་ཟེར་རོ། །ཁ་ཅིག ཁྱད་པར་གྱི་ཆོས་རྣམ་པའི་མཚན་ཉིད་ཟེར་ན། རྣམ་
མཁྱེན་ཆོས་ཅན། རྣམ་མཁྱེན་གྱི་ཁྱད་ཆོས་ཡིན་པར་ཐལ། རྣམ་མཁྱེན་གྱི་རྣམ་པ་ཡིན་པའི་
ཕྱིར། མ་ཁྱབ་ན། མཚན་ཉིད་ལ་དོན་གྱིས་དངོས་འགལ་ཡིན་ནོ། །མ་གྲུབ་ན། དེར་ཐལ།
རྣམ་མཁྱེན་གྱི་ཤེས་རྣམ་ཡིན་པའི་ཕྱིར་ཏེ། རྣམ་མཁྱེན་ཡིན་པའི་ཕྱིར། རྩ་བར་འདོད་མི་
ནུས་ཏེ། ཆོས་ཅན་དེ་དང་གཅིག་ཡིན་པའི་ཕྱིར། གཞན་ཡང་། གང་ཟག་གི་བདག་འཛིན་
ཆོས་ཅན། གང་ཟག་གི་བདག་གི་ཁྱད་ཆོས་ཡིན་པར་ཐལ། གང་ཟག་གི་བདག་གི་རྣམ་པ་
ཡིན་པའི་ཕྱིར། མ་ཁྱབ་ན། མཚན་ཉིད་དེ་འཐད་པར་བུད། མ་གྲུབ་ན། དེ་ཆོས་ཅན།
དེར་ཐལ། དེའི་རྣམ་པར་སྐྱེས་པའི་ཕྱིར་ཏེ། དེའི་རྣམ་པར་ཤར་བའི་བློ་ཡིན་པའི་ཕྱིར། རྩ་
བར་འདོད་མི་ནུས་ཏེ། རྟོག་པ་ཡིན་པའི་ཕྱིར། གཞན་ཡང་། གང་ཟག་གི་བདག་འཛིན་

གང་ཟག་གི་བདག་གི་རྣམ་པ་ཡིན་པར་ཐལ། གང་ཟག་གི་བདག་གི་རྣམ་པ་ཡོད་པའི་ཕྱིར་
ཏེ། དེའི་རྣམ་པ་ཅན་གྱི་བློ་ཡོད་པའི་ཕྱིར་ཏེ། དེའི་རྣམ་པ་ཤར་བའི་བློ་ཡོད་པའི་ཕྱིར།
གཞན་ཡང་། རྣམ་མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེན་གྱི་ཁྱད་ཆོས་ཡིན་པར་
ཐལ། དེའི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། དེའི་རྣམ་པར་
སྐྱེས་པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་པའི་ཕྱིར། རྩ་བར་འདོད་མི་ནུས་ཏེ།
རྟོག་པ་ཡིན་པའི་ཕྱིར། གཞན་ཡང་། རྣམ་མཁྱེན་འཛིན་པའི་རྟོག་པ་དེ་རྣམ་མཁྱེན་གྱི་
རྣམ་པ་ཡིན་པར་ཐལ། བུམ་པ་འཛིན་པའི་རྟོག་པ་བུམ་པའི་རྣམ་པ་ཡིན་པའི་ཕྱིར་ཏེ།
བུམ་པའི་རྣམ་པ་ཡོད། བུམ་པ་དེ་བུམ་པའི་རྣམ་པ་མ་ཡིན་པའི་ཕྱིར། ཁོ་ན་རེ། རྣམ་
མཁྱེན་འཛིན་པའི་རྟོག་པ་ཆོས་ཅན། རྣམ་མཁྱེད་གྱི་ཤེས་རྣམ་ཡིན་པར་ཐལ། དེའི་རྣམ་པ་
ཡིན་པའི་ཕྱིར། འདོད་ན། རྣམ་མཁྱེན་ཡིན་པར་ཐལ། འདོད་པའི་ཕྱིར། ཟེར་ན། རྣམ་
མཁྱེན་གྱི་དོན་རྣམ་ཡིན་ན། དེའི་རྣལ་པ་མ་ཡིན་དགོས་པར་ཐལ། དེའི་རྣམ་པ་ཡིན་ན་
དེའི་ཤེས་རྣམ་ཡིན་དགོས་པའི་ཕྱིར། རྟགས་ཁས། འདོན་ན། རྣམ་མཁྱེན་ཆོས་ཅན། དེར་
ཐལ། དེའི་ཕྱིར། མ་གྲུབ་ན་དེར་ཐལ། གཞི་གྲུབ་པའི་ཕྱིར། གཞན་ཡང་། མཁྱེན་གསུམ་
གྱི་རྣམ་པ་ཡིན་ན་མཁྱེན་གསུམ་ཡིན་དགོས་པ་ཐལ། མཁྱེན་གསུམ་ཡིན་པ་ཡོད། རྣམ་
མཁྱེན་གྱི་རྣམ་པ་ཡིན་ན་རྣམ་མཁྱེན་ཡིན་དགོས་པའི་ཕྱིར། འདོད་ན། མཁྱེན་གསུམ་ཆོས་
ཅན། དེར་ཐལ། དེའི་ཕྱིར། མ་གྲུབ་ན་དེར་ཐལ། མཁྱེན་གསུམ་གྱི་གཟུང་རྣམ་ཡིན་པའི་
ཕྱིར། མ་གྲུབ་ན། དེ་ཆོས་ཅན། ཁྱོད་ཁྱོད་རང་གི་གཟུང་རྣམ་ཡིན་པར་ཐལ། ཁྱོད་གཞན་
རིག་གི་ཤེས་པ་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རྣམ་མཁྱེན་ཡིན་པར་ཐལ།
འདོད་པའི་ཕྱིར། འདོད་ན། བཀག་ཟིན། གཞན་ཡང་། ལམ་བདེན་གྱི་རྣམ་པ་ཡིན་ན། །
ལམ་བདེན་ཡིན་དགོས་པར་ཐལ། རྣམ་མཁྱེན་ལ་དེའི་ཕྱིར། རྟགས་ཁས། འདོད་ན། སྡུག་
བསྔལ་བདེན་པའི་རྣམ་པ་ཡིན་ན། སྡུག་བསྔལ་བདེན་པ་ཡིན་དགོས་པར་ཐལ། འདོད་
པའི་ཕྱིར། འདོད་ན། དེའི་ཁྱད་ཆོས་སུ་གྱུར་པའི་སྟོང་པ་དང་བདག་མེད་ཆོས་ཅན། དེར་

ཐལ། དེའི་ཕྱིར། རྟགས་གྲུབ་སྟེ། བདེན་བཞིའི་རྣམ་པ་མི་རྟག་སོགས་བཅུ་དྲུག་ཡོད་པའི་
ཕྱིར། འདོད་ན། དངོས་པོ་ཡིན་པར་ཐལ། འདོད་པའི་ཕྱིར། གཞན་ཡང་། རྣམ་མཁྱེན་
ཉམས་སུ་མྱོང་བའི་རང་རིག་ཆོས་ཅན། རྣམ་མཁྱེན་ཡིན་པར་ཐལ། དེའི་རྣམ་པ་ཡིན་པའི་
ཕྱིར། དེར་ཐལ། དེའི་འཛིན་རྣམ་ཡིན་པའི་ཕྱིར། ཆོས་ཅན་དེའི་ཕྱིར། རྩ་བར་འདོད་ན།
སངས་རྒྱས་འཕགས་པའི་མིག་ཤེས་དེ། རྣམ་མཁྱེན་ཡིན་པར་ཐལ་ལོ། འདོད་ན། དེ་ཆོས་
ཅན། ཡིད་ཤེས་ཡིན་པར་ཐལ། རྣམ་མཁྱེན་ཡིན་པའི་ཕྱིར། ཁྱབ་པ་གྲུབ་མཐའ་ལ་ཁས།
གཞན་ཡང་། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཉམས་སུ་མྱོང་བའི་རང་
རིག་ཆོས་ཅན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཡིན་པར་ཐལ། དེའི་རྣམ་
པ་ཡིན་པའི་ཕྱིར། ཁྱབ་པ་ཁས། དེར་ཐལ། དེའི་འཛིན་རྣམ་ཡིན་པའི་ཕྱིར་ཏེ། ཆོས་ཅན་
དེའི་ཕྱིར། འདོད་མི་ནུས་ཏེ། རང་རིག་ཡིན་པའི་ཕྱིར། ཁོ་ན་རེ། རྣམ་མཁྱེན་གྱི་དོན་རྣམ་
ཡིན་ན། དེའི་རྣམ་པ་ཡིན་དགོས་པར་ཐལ། དེའི་རྣམ་པ་ཡིན་ན་དེའི་ཤེས་རྣམ་ཡིན་པས་
མ་ཁྱབ་པའི་ཕྱིར། མ་གྲུབ་ན། བུམ་པ་ཆོས་ཅན། དེར་ཐལ། དེའི་ཕྱིར། འདོད་ན། དེ་
ཆོས་ཅན། ཤེས་པའི་རྣམ་པ་ཡིན་པར་ཐལ་ལོ། །འདོད་ན། ཤེས་རྣམ་ཡིན་པར་ཐལ།
འདོད་པའི་ཕྱིར་ཟེར་ན། འདིའི་ལན་འོག་ཏུ་འཆད་དོ། །ཁ་ཅིག རང་ཡུལ་གྱི་རྣམ་པ་ཤར་
བའི་སྒོ་ནས་རང་གི་ལོག་ཕྱོགས་ཀྱི་སྒྲོ་འདོགས་ལ་གནོད་བྱེད་ཀྱི་ལམ་ཞུགས་ཀྱི་མཁྱེན་པ་དེ།
འདིར་བསྟན་གཉེན་ཕྱོགས་ཤེས་རྣམ་ཀྱི་མཚན་ཉིད། དེའི་སྒོ་ནས་དེ་ལ་གནོད་བྱེད་ཀྱི་
འཕགས་རྒྱུད་ཀྱི་མཁྱེན་པ་དེ། འདིར་དངོས་སུ་བསྟན་པའི་གཉེན་ཕྱོགས་ཤེས་རྣམ་གྱི་
མཚན་ཉིད། དེའི་སྒོ་ནས་དེ་ལ་གནོད་བྱེད་ཀྱི་བྱང་སེམས་གྱི་མཁྱེན་པ་དེ། འདིར་བསྟན་
གཙོ་བོར་གྱུར་པའི་གཉེན་ཕྱོགས་ཤེས་རྣམ་གྱི་དོན་ཡིན་ཟེར་ན། ཐེག་ཆེན་གྱི་མཐོང་ལམ་
སྡུག་བསྔལ་ཆོས་བཟོད་ཆོས་ཅན། རང་ཡུལ་གྱི་རྣམ་པ་ཤར་བར་ཐལ། འདིར་བསྟན་
གཉེན་ཕྱོགས་ཤེས་རྣམ་ཡིན་པའི་ཕྱིར། ཁྱབ་པ་ཁས། འདོད་ན། དེའི་ཡུལ་ཆོས་ཅན།
དེའི་དངོས་ཡུལ་ཡིན་པར་ཐལ། དེ་ལ་ཁྱོད་ཀྱི་རྣམ་པ་ཤར་བའི་ཕྱིར། རྟགས་ཁས། འདོད་

ན། དེའི་ཡུལ་ཆོས་ཅན། དོན་དམ་བདེན་པ་ཡིན་པར་ཐལ། འདོད་པའི་ཕྱིར། འདོད་ན།
དེའི་ཡུལ་ཡིན་ན་དོན་དམ་བདེན་པ་ཡིན་དགོས་པར་ཐལ། འདོད་པའི་ཕྱིར། འདོད་ན། །
ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར། རྟགས་
གྲུབ་ཟིན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་
པའི་རྒྱུད་གྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་
དེའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། དེ་གཞི་ཤེས་ཀྱང་མ་ཡིན། ལམ་ཤེས་
ཀྱང་མ་ཡིན། རྣམ་མཁྱེན་ཡང་མ་ཡིན་པའི་ཕྱིར། ཁྱབ་སྟེ། སྐབས་འདིར་དངོས་སུ་བསྟན་
པའི་ཤེས་རྣམ་ལ་གསུམ་པོ་དེར་གྲངས་ངེས་པའི་ཕྱིར་ཏེ། ཀུན་མཁྱེན་ཉིད་ནི་རྣམ་གསུམ་
ཕྱིར། །ཞེས་གསུངས་པའི་ཕྱིར། གཞན་ཡང་། རྣམ་མཁྱེན་ཆོས་ཅན། མཚན་ཉིད་གསུམ་
པ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཀུན་མཁྱེན་ཉིད་ནི་རྣམ་གསུམ་ཕྱིར། །
ཞེས་པ་འདིས། རྣམ་མཁྱེན་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། དེས་
མཁྱེན་གསུམ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། རྟགས་གྲུབ་སྟེ། མེད་པའི་
རྣམ་པ་ནས་བཟུང་སྟེ། ཞེས་པ་ནས། སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་
དག་དུ་བཞེད། །ཅེས་པའི་བར་གྱི་གཞུང་འདི་རྣམས་ཀྱིས་མཁྱེན་གསུམ་བསྟན་བྱའི་གཙོ་
བོར་བྱས་ནས་བསྟན་པའི་ཕྱིར་ཏེ། མེད་པའི་རྣམ་པ་ནས་བཟུང་སྟེ། ཞེས་པས། གཞི་ཤེས་
ཀྱི་ཤེས་རྣམ་བསྟན་བྱའི་གཙོ་བོར་བྱས་ནས་བསྟན། རྒྱུ་དང་ལམ་དང་སྡུག་བསྔལ་དང་། །
ཞེས་སོགས་ཀྱིས་ལམ་ཤེས་ཀྱི་ཤེས་རྣམ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར།
གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་པའི་ཐེག་ཆེན་གྱི་ཚོགས་
ལམ་ཆོས་ཅན། མཚོན་བྱ་གསུམ་པ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ།
ཆོས་ཅན་དེའི་ཕྱིར། འདོད་མི་ནུས་ཏེ། དམན་ལམ་སྔོན་དུ་སོང་བའི་ཐེག་ཆེན་ལམ་ཞུགས་
ཀྱི་མཁྱེན་པ་ཡིན་པའི་ཕྱིར། ཁྱབ་སྟེ། མཚན་མེད་རབ་ཏུ་སྦྱིན་ལ་སོགས། །ཞེས་པའི་གཞུང་
གི་བསྟན་བྱའི་གཙོ་བོར་གྱུར་པའི་ཐེག་ཆེན་གྱི་ཐར་པ་ཆ་མཐུན་ཡིན་ན། དང་པོ་ཉིད་ནས་

ཐེག་པ་ཆེན་པོར་རིགས་ངེས་པའི་བྱང་སེམས་ཀྱི་ཚོགས་ལམ་ཡིན་དགོས་པའི་ཕྱིར། རྟགས་
གྲུབ་སྟེ། རྣམ་པ་ཐམས་ཅད་རྟོགས་འདི་ལ། །ཐར་པའི་ཆ་དང་མཐུན་པར་འདོད། །ཅེས་
འདི་ལ་ཞེས་པའི་ཉེ་ཚིག་སྨོས་པ་ལ་དགོས་པ་ཡོད་པའི་ཕྱིར། ཁ་ཅིག མཁྱེན་གསུམ་གང་
རང་གི་རྣམ་པ་ཤར་ནས་སྒོམ་པར་བྱེད་པའི་སེམས་དཔའི་རྣལ་འབྱོར། གཉེན་ཕྱོགས་ཤེས་
རྣམ་གྱི་མཚན་ཉིད། ཟེར་ན། རྣམ་མཁྱེན་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། མ་གྲུབ་ན། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྩ་བར་
འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག མཁྱེན་གསུམ་གང་རུང་གི་རྣམ་པ་ལེགས་
པར་ཤར་ནས་སྒོམ་པར་བྱེད་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་གཉེན་
ཕྱོགས་ཤེས་རྣམ་གྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་ཀྱི་དངོས་
ཡུལ་དུ་གྱུར་པའི་ཀུན་རྫོབ་བདེན་པ་མེད་པའི་ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ།
རྣམ་པ་ལ་དོན་རྣམ་དང་ཤེས་རྣམ་གཉིས་སུ་ཡོད་པའི་དོན་རྣམ་བསྒོམ་བྱ་ཡིན་ལ། ཤེས་
རྣམ་བསྒོམ་བྱ་མ་ཡིན། ཁ་ཅིག ཤེས་རྣམ་བསྒོམ་བྱ་ཡིན་ལ་དོན་རྣམ་བསྒོམ་བྱ་མ་ཡིན།
ཞེས་ཟེར། འདི་འགོག་པ་ལ། རྣམ་བཤད་སྙིང་པོ་རྒྱན་ལས། དོན་རྣམ་དང་ཤེས་རྣམ་
གཉིས་སུ་ཕྱེ་ནས་བསྒོམ་བྱ་གང་ཡིན་མི་མཐུན་པ་སོ་སོར་འདོད་པ་ལ་ནི་སྙིང་པོ་ཅུང་ཟད་
ཀྱང་མེད་དེ། མི་རྟག་པ་རྟོགས་པའི་ཡེ་ཤེས་བསྒོམ་བྱར་འདོད་པ་དེས་ཀྱང་མི་རྟག་པ་
བསྒོམ་བྱར་ཁས་ལེན་དགོས་ལ། ཞེས་སོགས་གསུངས་སོ། །དེའི་དོན་ནི། ལུགས་དང་པོ་མི་
འཐད་དེ། མི་རྟག་པ་བསྒོམ་པའི་གང་ཟག་ཡིན་ན་མི་རྟག་པ་རྟོགས་པའི་བློ་བསྒོམ་པའི་
གང་ཟག་ཡིན་དགོས་པའི་ཕྱིར་དང་། སྙིང་རྗེ་ཆེན་པོ་སོགས་བསྒོམ་བྱ་ཡིན་པའི་ཕྱིར། །
གཉིས་པ་ཡང་མི་འཐད་དེ། མི་རྟག་པ་བསྒོམ་བྱ་ཡིན་པའི་ཕྱིར་ཏེ། འདུས་བྱས་མི་རྟག་
པར་རྟོགས་པའི་བློ་བསྒོམ་ན་འདུས་བྱས་མི་རྟག་པ་བསྒོམ་དགོས་པའི་ཕྱིར། གཞན་ཡང་།
མི་རྟག་པ་བསྒོམ་བྱ་ཡིན་པར་ཐལ། སྟོང་ཉིད་བསྒོམ་བྱ་ཡིན་པའི་ཕྱིར་ཏེ། སྟོང་ཉིད་བྱང་

འཕགས་ཀྱི་བསྒོམ་བྱའི་གཙོ་བོ་ཡིན་པའི་ཕྱིར། ཁ་ཅིག རྣམ་པ་ཡིན་ན་ཤེས་རྣམ་ཡིན་
དགོས་སོ། །དོན་རྣམ་ཞེས་པ་མི་རིགས་ཤིང་གཞུང་ཆེན་པོ་རྣམས་སུ་ཐ་སྙད་དེ་མི་འབྱུང་
པའི་ཕྱིར། ཞེས་ཟེར། དེ་འགོག་པ་ལ་རོང་ཊིཀ་པ་ན་རེ། དེ་མི་རིགས་པའི་ཕྱིར་ཏེ། ཡུལ་
རྣམས་ཅན་ནི་ཐ་དད་པས། །བློ་ཡི་རྟོགས་པ་ཐ་དད་ཕྱིར། །ཞེས་གསུངས་པས་དོན་གྱི་རྣམ་
པ་བསྟན་པའི་ཕྱིར་དང་། མདོ་ལས། རྣམ་པ་གང་དག་དང་། རྟགས་གང་དག་དང་ཞེས་
པའི་རྣམ་པའི་སྒྲས་ཕྱི་རོལ་གྱི་དོན་ཡང་གཟུང་བར་བྱ་བ་ཡིན་པའི་ཕྱིར། འོན་ཀྱང་འདིར་
བསྟན་པ་ནི་ཤེས་རྣམ་ཁོ་ན་སྟེ། མི་མཐུན་པའི་ཕྱོགས་ཀྱི་གཉེན་པོར་གསུངས་པའི་ཕྱིར་
དང་། མདོ་ལས། མ་མཆིས་པའི་ཕ་རོལ་ཏུ་ཕྱིན་པ་དང་། མི་གཡོ་བའི་ཕ་རོལ་ཏུ་ཕྱིན་པ་
དང་། ཞེས་སོགས་ཕ་རོལ་ཏུ་ཕྱིན་པའི་སྒྲས་གསུངས་པ་དང་། བསྟན་བཅོས་ལས། མདོར་
བསྟན་དུ་ཡེ་ཤེས་ཀྱི་བྱེ་བྲག་ཏུ་གསུང་ཞིང་། རྒྱས་བཤད་ཀྱིས་ཀྱང་དེ་ཉིད་རྒྱས་པར་སྟོན་
པའི་ཕྱིར། ཞེས་ཟེར། ལུགས་སྔ་མ་མི་འཐད་དེ། ཉེར་ལེན་གྱི་ཕུང་པོ་མི་རྟག་པ་དེ་རྣམ་པ་
ཡིན་པའི་ཕྱིར་ཏེ། མེད་པའི་རྣམ་པ་ནས་བཟུང་སྟེ། ཞེས་གསུངས་པའི་ཕྱིར། ལུགས་
གཉིས་པ་ཡང་མི་འཐད་དེ། ཤེས་བྱ་ཆོས་ཅན། སྐབས་འདིར་དོན་རྣམ་བརྒྱ་བདུན་ཅུ་རྩ་
གསུམ་མ་བསྟན་པར་ཐལ། སྐབས་འདིར་བསྟན་གྱི་རྣམ་པ་ཡིན་ན་ཤེས་རྣམ་ཡིན་དགོས་
པའི་ཕྱིར། རྟགས་ཁས། འདོད་ན། བསྟན་བཅོས་མངོན་རྟོགས་རྒྱན་གྱིས་དོན་རྣམ་བརྒྱ་
བདུན་ཅུ་རྩ་གསུམ་མ་བསྟན་པར་ཐལ། འདོད་པའི་ཕྱིར། འདོད་ན། དོན་རྣམ་བརྒྱ་
བདུན་རྩ་གསུམ་གྱི་རྣམ་གཞག་མི་འཐད་པར་ཐལ། འདོད་པའི་ཕྱིར། གཞན་ཡང་ཕྱི་རོལ་
གྱི་དོན་ཡོད་པར་ཐལ། མདོ་ལས། རྣམ་པ་གང་དག་དང་ཞེས་སོགས་ཀྱི་རྣམ་པའི་སྒྲས་ཕྱི་
རོལ་གྱི་དོན་བསྟོན་པའི་ཕྱིར། རྟགས་ཁས། འདོད་མི་ནུས་ཏེ། འདི་ནི་སེམས་ཙམ་ཁོ་ན་
ཡིན་གྱི། ཕྱི་རོལ་གྱི་དོན་ནི་མེད་དོ་ཞེས་གསུངས་པའི་ཕྱིར། །

ག སེམས་པའི་རྒྱུད་ཀྱི་གཉེན་ཕྱོགས་ཞེས་རྣམ་གྱི་མཚན་ཉིད་དབྱེ་བ་རྩོད་
སྤང་སོགས། ཡ092
༈ རང་ལུགས་ནི། མཁྱེན་གསུམ་གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་གཉེན་
ཕྱོགས་ཤེས་རྣམ་གྱི་མཚན་ཉིད། ཡང་ན་དེ་སེམས་དཔའི་རྒྱུད་ཀྱི། སྒོམ་བྱེད་གཉེན་པོའི་
མཚན་ཉིད། དབྱེ་ན། བརྒྱ་བདུན་ཅུ་རྩ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་
ནས་རྒྱུན་མཐའི་བར་ན་ཡོད། རྩོད་པ་སྤོང་བ་ལ་མཁས་པ་ཁ་ཅིག རྣམ་པ་ཞེས་བྱ་མཚན་
ཉིད་དེ། །ཞེས་པའི་རྣམ་པ་མཚོན་བྱ་ལ་བྱེད་རིགས་པར་ཐལ། སྐབས་འདིར་སེམས་དཔའི་
རྒྱུད་གྱི་གཉེན་ཕྱོགས་ཤེས་རྣམ་གྱི་མཚན་ཉིད་འཇོག་པ་སྐབས་སུ་བབས་པའི་ཕྱིར། རྟགས་
ཁས། འདོད་མི་ནུས་ཏེ། རྩ་བར་རྣམ་པ་ཞེས་བྱ་མཚན་ཉིད་དེ། ཞེས་དང་། ཉི་སྣང་ལས། །
བྱེ་བྲག་ནི་མི་མཐུན་པའི་ཕྱོགས་གང་གི་གཉེན་པོའི་མཚན་ཉིད་གང་ཡིན་པ་དེ། དཔེར་ན།
རྟག་པར་འཛིན་པ་ལ་མི་རྟག་པར་ལ་སོགས་པ་བཞིན་ནོ་ཞེས་པ་དང་། རྒྱན་སྣང་ལས། །
ཤེས་པའི་བྱེ་བྲག་རྣམས་རྣམ་པ་ཉིད་དུ་རྣམ་པར་བཞག་པ་ནི་སྤྱིའི་མཚན་ཉིད་ཡིན་པར་
ཤེས་པར་བྱའོ། ཞེས་དང་། དོན་གསལ་ལས། རྣམ་གཉིས་དུ་རྣམ་པར་གཞག་པ་ནི་མཚན་
ཉིད་དེ་ཞེས་དང་། རྣམ་བཤད་སྙིང་པོ་རྒྱན་ལས། རྣམ་པའི་མཚན་ཉིད་འཆད་པ་ནི། །
སྐབས་འདིར་རྣམ་པའི་དབྱེ་བ་རྒྱས་པར་བཤད་པ་འདིས་ཅི་བྱེད་མ་ཤེས་པས་གཞུང་
འདིར་ལོག་པར་བཤད་པ་ཡིན་ཏེ། ཞེས་དང་གཉེན་པོའི་མཚན་ཉིད་ཀྱི་ཡན་ལག་ཅེས་
པའི་རྣམ་པ་དེ་དག་ཀྱང་། ཞེས་སོགས་གསུངས་པའི་ཕྱིར། ཟེར་ན། སྐྱོན་མེད་དེ། རྣམ་པ་
ཞེས་བྱ་མཚན་ཉིད་དེ། །ཞེས་པའི་རྣམ་པ་མཚོན་བྱ་ལ་བྱེད་པར་ཁས་བླངས་ན། སྐྱོན་དེ་
འཇུག་ཀྱང་དེ་ལྟར་ཁས་མ་བླངས་པའི་ཕྱིར། སྐབས་འདིར་གཉེན་ཕྱོགས་ཤེས་རྣམ་གྱི་
མཚན་ཉིད་འཇོག་པ་སྐབས་སུ་མ་བབས་པའི་སྐྱོན་མེད་དེ། ཊིཀྐར་མཁྱེན་པ་གསུམ་པོ་
གང་རུང་གི་རྣམ་པ་ལེགས་པར་ཤར་ནས་སྒོམ་པར་བྱེད་པའི་བྱང་སེམས་ཀྱི་ཡེ་ཤེས་ཞེས་བྱ་

བ་ནི། སྐབས་འདིར་གཉེན་པོའི་མཚན་ཉིད། གཉེན་པོར་འཇོག་པའི་ལམ་ཤེས་ཀྱི་རྣམ་པ་
དེ་ནི། རིགས་བསྡུ་ན་རྣམ་པ་གསུམ་དུ་འདོད་ཅེས་གསུངས་པའི་ཕྱིར། ཊཱིཀྐའི་ཚིག་འདིའི་
དོན་བསྡུ་ན། རང་གི་མི་མཐུན་ཕྱོགས་འཇོམས་པར་ནུས་པའི་མཁྱེན་པ། སྐབས་འདིར་
བསྟན་གྱི་གཉེན་ཕྱོགས་ཤེས་རྣམ་གྱི་མཚན་ཉིད། རང་གི་མི་མཐུན་ཕྱོགས་འཇོམས་པར་
ནུས་པའི་བྱང་སེམས་ཀྱི་ཡེ་ཤེས། སེམས་དཔའི་རྒྱུད་ཀྱི་གཉེན་ཕྱོགས་ཤེས་རྣམ་གྱི་མཚན་
ཉིད་ཡིན་ནོ། །གཞན་ཡང་། སྐབས་འདིར་གཉེན་ཕྱོགས་ཤེས་རྣམ་ཀྱི་མཚན་ཉིད་འཇོག་པ་
སྐབས་སུ་བབས་པར་ཐལ། གཞུང་འདི་ཤེས་རྣམ་བརྒྱ་བདུན་ཅུ་རྩ་གསུམ་འཆད་བྱེད་ཀྱི་
གཞུང་ཡིན་པའི་ཕྱིར་ཏེ། ཤེས་རྣམ་བརྒྱ་བདུན་ཅུ་རྩ་གསུམ་མདོར་བསྟན་གྱི་ཚུལ་དུ་
འཆད་བྱེད་ཀྱི་གཞུང་ཅིག་ཡོད་པའི་ཕྱིར། །
ག གཞི་ཤེས་ཀྱི་ཤེས་རྣམ་གྱི་དབྱེ་བ་རྩོད་སྤང་སོགས། །
༈ མེད་པའི་རྣམ་པ་ནས་བཟུང་སྟེ། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། གཞི་ཤེས་ཀྱི་ཤེས་རྣམ་དེ་ལ་ཉེར་བདུན་ཡོད་དེ། བདེན་པ་
དང་པོ་གསུམ་ལ་བརྟེན་པའི་གཞི་ཤེས་ཀྱི་ཤེས་རྣམ་བཅུ་གཉིས་དང་། ལམ་བདེན་ལ་
བརྟེན་པའི་གཞི་ཤེས་ཀྱི་ཤེས་རྣམ་བཅོ་ལྔ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག །
གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་
བྱེད་པའི་སེམས་དཔའི་རྣལ་འབྱོར། གཞི་ཤེས་ཀྱི་ཤེས་རྣམ་ཀྱི་མཚན་ཉིད་ཟེར་ན། ཐེག་
ཆེན་གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ་
བྱང་སེམས་ཚོགས་ལམ་པའི་རྒྱུད་ལ་གཞི་ཤེས་ཀྱི་རྣམ་པ་བསྒོམ་པའི་སེམས་དཔའི་རྣལ་
འབྱོར་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། གཞི་ཤེས་ཡིན་པར་ཐལ། འདོད་
པའི་ཕྱིར། ཁ་ཅིག གཞི་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་
འདོགས་འགོག་པར་བྱེད་པའི་གཞི་ཤེས་ཀྱི་འཛིང་སྟངས་སུ་དམིགས་པ་དེ། གཞི་ཤེས་ཀྱི་
རྣམ་པའི་མཚན་ཉིད་ཟེར་ན། གཞི་ཤེས་འཛིན་པའི་རྟོགས་པ་ཆོས་ཅན། གཞི་ཤེས་ཀྱི་

འཛིན་སྟངས་ཡིན་པར་ཐལ། དེའི་རྣམ་པ་ཡིན་པའི་ཕྱིར། མ་གྲུབ་ན། དེར་ཐལ། དེའི་
རྣམ་པར་སྐྱེས་པའི་ཕྱིར་ཏེ། དེའི་རྣམ་པ་ཤར་པའི་བློ་ཡིན་པའི་ཕྱིར། རྩ་བར་འདོད་ན།
དེ་ཆོས་ཅན། གཞི་ཤེས་ཡིན་པར་ཐལ་ལོ། །འདོད་མི་ནུས་ཏེ། ཁྱོད་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར་ཏེ། གཞི་ཤེས་ཀྱི་རྣམ་པ་ཅན་གྱི་བློ་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་འཛིན་པའི་རྟོག་པ་རྒྱུད་
ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། ཁྱོད་བདག་མེད་ཡིན་པའི་ཕྱིར། གཞན་
ཡང་། གཞི་ཤེས་ཀྱི་རྣམ་པ་ཡིན་ན་གཞི་ཤེས་ཡིན་དགོས་པར་ཐལ། མཚན་ཉིད་དེ་འཐད་
པའི་ཕྱིར། འདོད་ན། གཞི་ཤེས་ཀྱི་རྣམ་པ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་
མེད་པར་ཐལ་ལོ། །འདོད་མི་ནུས་ཏེ། གཞི་ཤེས་ཀྱི་རྣམ་པ་དང་ལྡན་པའི་བློ་རྒྱུད་ལྡན་གྱི་
ལམ་མ་ཞུགས་ཀྱི་གང་ཟག་ཡོད་པའི་ཕྱིར། གཞི་ཤེས་ཀྱི་རྣམ་པ་ཅན་གྱི་བློ་རྒྱུད་ལྡན་གྱི་
ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། གཞི་ཤེས་འཛིན་པའི་རྟོག་པ་རྒྱུད་ལྡན་གྱི་
ལམ་མ་ཞུགས་ཀྱི་གང་ཟག་ཡོད་པ་གང་ཞིག གཞི་ཤེས་འཛིན་པའི་རྟོག་པ་དེ་གཞི་ཤེས་ཀྱི་
རྣམ་པ་ཅན་གྱི་བློ་ཡིན་པའི་ཕྱིར། ལན་གྱིས་བཟློག་པར་མི་ནུས་པའི་ཐལ་འགྱུར་རོ། །ཁ་
ཅིག ། དམན་པའི་རིགས་ཅན་རྗེས་སུ་གཟུང་བའི་ཕྱིར་དུ་གཙོ་བོར་བསྒོམ་པར་བྱ་བའི་
འཕགས་རྒྱུད་ཀྱི་མཁྱེན་པ། གཞི་ཤེས་ཀྱི་ཤེས་རྣམ་གྱི་དོན་ཡིན་ཟེར་ན། གོང་དུ་བཀག་
ཟིན། སླར་ཡང་སྐྱོན་བརྗོད་ན། བྱང་འཕགས་ཀྱི་རྒྱུད་ཀྱི་དམན་པའི་རིགས་ཅན་སྡུག་
བསྔལ་དང་བྲལ་བར་འདོད་པའི་སྙིང་རྗེ་ཆེན་པོ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། རྩ་བར་འདོད་ན།
ཐེག་དམན་གྱི་རྟོགས་རིགས་སུ་གནས་པར་ཐལ་ལོ། །ཁོ་ན་རེ། ཐེག་དམན་གྱི་རྟོགས་
རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དེ། སྐབས་འདིར་དངོས་བསྟན་གྱི་གཞི་
ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་གཞི་ཤེས་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། གཞི་ཤེས་ཡིན་པའི་

ཕྱིར། འདོད་མི་ནུས་ཏེ། སྐབས་འདིར་བསྟན་གྱི་གཞི་ཤེས་ཀྱི་ཤེས་རྣམ་དེ་ལ་བྱང་སེམས་
འཕགས་པའི་རྒྱུད་ཀྱི་གཞི་ཤེས་ཀྱི་ཤེས་རྣམ་དང་། ཐེག་དམན་འཕགས་པའི་རྒྱུད་ཀྱི་གཞི་
ཤེས་ཀྱི་ཤེས་རྣམ་གཉིས་སུ་གྲངས་ངེས་པའི་ཕྱིར་ཏེ། དེ་ལ་ཐམས་ཅད་ཤེས་པ་ཉིད་ཀྱི་རྣམ་
པ་ནི་ཉན་ཐོས་དང་བྱང་ཆུབ་སེམས་དཔའི་བྱེ་བྲག་གིས་གོ་རིམ་བཞིན་དུ་ཟག་པ་མེད་
དང་ཟག་པ་དང་བཅས་པ་དག་ཀྱང་ཡིན་ཏེ། ཞེས་གསུངས་པའི་ཕྱིར། རང་ལུགས་ནི།
གཞི་ཤེས་ཀྱི་རྣམ་པ་ལེགས་པར་ཤར་ནས་བསྒོམ་པར་བྱེད་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་གཞི་ཤེས་ཀྱི་དམིགས་པའི་ཆོས་ལ་ལོགས་
ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་ཉིད། གཞི་ཤེས་ཀྱི་སྦྱོར་བའི་
བསྒོམ་བྱར་གྱུར་པའི་འཕགས་རྒྱུད་ཀྱི་མཁྱེན་པ་གང་ཞིག ཐེག་དམན་གྱི་རྟོགས་རིགས་སུ་
གནས་པ། གཞི་ཤེས་ཀྱི་ཤེས་རྣམ་གྱི་མཚན་ཉིད་ཡིན་བྱས་པ་ལ་མཁས་པ་ཁ་ཅིག རྣམ་པ་
ཞེས་བྱ་མཚན་ཉིད་དེ་ཞེས་པའི་རྣམ་པ་མཚོན་བྱ་ལ་བྱེད་རིགས་པར་ཐལ། སྐབས་འདིར་
གཞི་ཤེས་ཀྱི་རྣམ་པའི་མཚན་ཉིད་འཇོག་པ་སྐབས་སུ་བབས་པའི་ཕྱིར། འདོད་ན། རྣམ་པ་
ཞེས་བྱ་མཚན་ཉིད་དེ། །ཞེས་བཤད་པ་མི་འཐད་པར་ཐལ། འདོད་པའི་ཕྱིར། ཞེས་
གསུངས་པ་ལ་ལན་སྔར་བཏབ་ཟིན་ཏོ། ། ༈ ཉོན་མོངས་པའི་སྒྲིབ་པའི་གཉེན་པོ་ཉིད་དུ།
ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་པ་གཉིས་ལས་དང་པོ་ནི། གཞི་ཤེས་
ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་པའི་
མཐོང་ལམ་ཟག་མེད་གཅིག གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོའི་
རིགས་སུ་གནས་པའི་སྒོམ་ལམ་ཟག་བཅས་གཅིག་གཟུགས་ཕྱི་རོལ་དོན་དུ་འཛིན་པའི་
རྟོག་པའི་གཉེན་པོའི་རིགས་སུ་གནས་པའི་མཐོང་ལམ་ཟག་མེད་གཅིག་རྣམས་སུ་ཡོད་
པའི་ཕྱིར། སྐབས་འདིར་གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་སྟོན་པ་
སྐབས་སུ་མ་བབས་པའི་སྐྱོན་མེད་དེ། གཞི་ཤེས་ཀྱིས་རང་རྒྱལ་འཕགས་པའི་མངོན་རྟོགས་
བསྡུས་པའི་ཕྱིར། ཁ་ཅིག གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་

ཀྱི་དངོས་གཉེན་དུ་གྱུར་པའི་མཐོང་ལམ་ཟག་མེད་གཅིག ཤེས་སྒྲིབ་གཟུང་རྟོག་གི་དངོས་
གཉེན་དུ་གྱུར་པའི་སྒོམ་ལམ་ཟག་བཅས་གཅིག ཤེས་སྒྲིབ་གཟུང་རྟོག་གི་དངོས་གཉེན་དུ་
གྱུར་པའི་མཐོང་ལམ་ཟག་མེད་གཅིག་རྣམས་སུ་ཡོད་པའི་ཕྱིར། ཟེར་བ་མི་འཐད་དེ། ཉོན་
སྒྲིབ་ཀྱི་དངོས་གཉེན་དུ་གྱུར་པའི་མཐོང་ལམ་ཟག་མེད་མེད་པར་ཐལ། དེའི་དངོས་གཉེན་
ཡིན་ན་སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། རྟགས་བུད། ཤེས་སྒྲིབ་གཟུང་
རྟོག་གི་དངོས་གཉེན་དུ་གྱུར་པའི་སྒོམ་ལམ་ཟག་བཅས་མེད་པར་ཐལ་དེ་ཡིན་ན་སྒོམ་ལམ་
བར་ཆད་མེད་ལམ་ཡིན་དགོས་པའི་ཕྱིར། དེའི་དངོས་གཉེན་དུ་གྱུར་པའི་མཐོང་ལམ་ཟག་
མེད་མེད་པར་ཐལ། དེ་ཡིན་ན་སྒོམ་ལམ་བར་ཆད་མེད་ལམ་ཡིན་དགོས་པའི་ཕྱིར། ཁོ་ན་
རེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན། སྒོམ་
ལམ་བར་ཆད་མེད་ལམ་ཡིན་པར་ཐལ། ཤེས་སྒྲིབ་གཟུང་རྟོག་གི་དངོས་གཉེན་ཡིན་པའི་
ཕྱིར། དེར་ཐལ། བདེན་འཛིན་གྱི་དངོས་གཉེན་ཡིན་པའི་ཕྱིར། དེར་ཐལ། བདེན་འཛིན་
ལ་དངོས་སུ་གནོད་བྱེད་གང་ཞིག དེའི་གཉེན་པོ་ཡིན་པའི་ཕྱིར་ན་མ་ཁྱབ་སྟེ། བདེན་
འཛིན་གྱི་དངོས་གཉེན་གང་ཞིག་བར་ཆད་མེད་ལམ་ཡིན་ན། དེའི་དངོས་གཉེན་བར་
ཆད་མེད་ལམ་ཡིན་དགོས་པར་ཐལ། དེ་ལ་དངོས་སུ་གནོད་བྱེད་གང་ཞིག དེའི་གཉེན་པོ་
ཡིན་ན་དེའི་དངོས་གཉེན་ཡིན་དགོས་པའི་ཕྱིར། རྟགས་ཁས། འདོད་ན། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར། དང་པོ་མ་གྲུབ་ན།
དེ་དེའི་དངོས་གཉེན་ཡིན་པར་ཐལ། དེ་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་
བྱང་སེམས་ཀྱི་སྦྱོར་ལམ་མཉམ་གཞག་ཡེ་ཤེས་དེ། བདེན་འཛིན་གྱི་དངོས་གཉེན་ཡིན་པའི་
ཕྱིར། རྟགས་སོང་། གོང་དུ་འདོད་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་དེས་བདེན་
འཛིན་སྤངས་པར་ཐལ། འདོད་པའི་ཕྱིར། གཞན་ཡང་། ཉོན་སྒྲིབ་ཀྱི་དངོས་གཉེན་ཡིན་
ན་གཞི་ཤེས་ཡིན་དགོས་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། འོག་ཏུ་
འགོག ཁ་ཅིག གཞི་ཤེས་ཀྱི་ལམ་བདེན་གྱི་རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་དངོས་

གཉེན་དུ་གྱུར་པའི་མཐོང་ལམ་ཟག་མེད་གཅིག ཤེས་སྒྲིབ་གཟུང་རྟོག་གི་གཉེན་པོར་གྱུར་
པའི་སྒོམ་ལམ་ཟག་བཅས་གཅིག དེའི་གཉེན་པོར་གྱུར་པའི་མཐོང་ལམ་ཟག་མེད་གཅིག་
ཡོད་པའི་ཕྱིར་ཟེར་ན། སྦྱོར་བ་སྔ་ཕྱི་གཉིས་ཀ་ལ་ཤེས་བྱ་ཆོས་ཅན། གཟུགས་ཕྱི་རོལ་དོན་
དུ་འཛིན་པའི་རྟོག་པ་དེ། ཤེས་སྒྲིབ་གཟུང་རྟོག་ཡིན་པར་ཐལ། སྦྱོར་བ་དེ་རྣམས་འཐད་
པའི་ཕྱིར། འདོད་ན། དེ་ཆོས་ཅན། རང་གི་དམིགས་ཡུལ་དུ་གྱུར་པའི་གཟུང་བ་ལ་
དམིགས་ནས་ལོངས་སྤྱོད་བྱར་བདེན་པར་ཞེན་པའི་བློ་ཡིན་པར་ཐལ། འདོད་པའི་ཕྱིར།
འདོད་ན། བདེན་འཛིན་ཡིན་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་
དོན་གྱི་སྟོང་པ་དོན་དམ་བདེན་པ་ཡིན་པར་ཐལ་ལོ། །གཞན་ཡང་། ཉོན་སྒྲིབ་ཀྱི་དངོས་
གཉེན་བར་ཆད་མེད་ལམ་ཡིན་ན་གཞི་ཤེས་ཡིན་དགོས་པར་ཐལ། སྦྱོར་བ་དེ་འཐད་པའི་
ཕྱིར། འདོད་ན། དམན་ལམ་སྔོན་དུ་མ་སོང་བའི་རྒྱུན་མཐའི་བར་ཆད་མེད་ལམ་ཆོས་ཅན།
དེར་ཐལ། དེའི་ཕྱིར། རྟགས་གྲུབ་སྟེ། དམན་ལམ་སྔོན་དུ་མ་སོང་པའི་རྒྱུན་མཐའི་བར་
ཆད་མེད་ལམ་པས་སྒྲིབ་གཉིས་ཅིག་ཅར་དུ་སྤོང་བའི་ཕྱིར་ཏེ། ཀུན་བཏུས་ལས། དེར་བྱང་
ཆུབ་ཐོབ་པ་ན། ཉོན་མོངས་པ་དང་ཤེས་བྱའི་སྒྲིབ་པ་ཅིག་ཅར་དུ་སྤོང་ངོ་། །ཞེས་གསུངས་
པའི་ཕྱིར། རྩ་བར་འདོད་མི་ནུས་ཏེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར་
ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར། ཁོ་ན་རེ། དམན་ལམ་སྔོན་
དུ་མ་སོང་བའི་རྒྱུན་མཐའི་བར་ཆད་མེད་ལམ་ཆོས་ཅན། གང་ཟག་གི་བདག་འཛིན་གྱི་
དངོས་གཉེན་བར་ཆད་མེད་ལམ་ཡིན་པར་ཐལ། ཉོན་སྒྲིབ་ཀྱི་དངོས་གཉེན་བར་ཆད་མེད་
ལམ་ཡིན་པའི་ཕྱིར། རྟགས་ཁས། འདོད་ན། གང་ཟག་གི་བདག་འཛིན་དང་དམིགས་པ་
གཅིག་ལ་དམིགས་ནས་རྣམ་པ་འཛིན་སྟངས་དངོས་འགལ་དུ་ཞུགས་པའི་བློ་ཡིན་པར་
ཐལ། འདོད་པའི་ཕྱིར་ན། མ་ཁྱབ། འདོད་ན། དེ་ཆོས་ཅན། གང་ཟག་གི་བདག་མེད་ཀྱི་
རྣམ་པ་ཅན་གྱི་བློ་ཡིན་པར་ཐལ། འདོད་པའི་ཕྱིར། འདོད་ན། སློབ་ལམ་ན་བློ་གཅིག་གིས་
བདེན་པ་གཉིས་ཅིག་ཅར་དུ་མངོན་སུམ་དུ་རྟོགས་པ་ཡོད་པར་ཐལ། འདོད་པའི་ཕྱིར་ན་

མ་ཁྱབ་མཚམས་ལ། གང་ཟག་མི་རྟག་པ་མ་ཡིན་པར་འཛིན་པའི་རྟོག་པའི་དངོས་གཉེན་
བར་ཆད་མེད་ལམ་ཆོས་ཅན། ཁྱོད་དེ་དང་འཛིན་སྟངས་དངོས་སུ་འགལ་བར་ཐལ། ཁྱོད་
དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་
དངོས་གཉེན་བར་ཆད་མེད་ལམ་ཡོད་པའི་ཕྱིར་ཏེ། གང་ཟག་རྟག་གཅིག་རང་དབང་ཅན་
དུ་འཛིན་པའི་རྟོག་པའི་དངོས་གཉེན་བར་ཆད་མེད་ལམ་ཡོད་པའི་ཕྱིར། མ་ཁྱབ་ན།
འགལ། མ་གྲུབ་ན། དེར་ཐལ། གང་ཟག་གི་བདག་འཛིན་ཀུན་བརྟགས་ཀྱི་དངོས་གཉེན་
བར་ཆད་མེད་ལམ་ཡོད་པའི་ཕྱིར། རྟགས་སླ། རྩ་བར་འདོད་ན། དེ་ཆོས་ཅན། ཁྱོད་གང་
ཟག་མི་རྟག་པའི་རྣམ་པ་ཅན་གྱི་བློ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
བར་ཆད་མེད་ལམ་ཡིན་པའི་ཕྱིར། ལྷས་བྱིན་ལ་དམིགས་པའི་ཁོང་ཁྲོའི་དངོས་གཉེན་བར་
ཆད་མེད་ལམ་ཆོས་ཅན། ལྷས་བྱིན་ལ་དམིགས་པའི་ཁོང་ཁྲོ་དང་འཛིན་སྟངས་དངོས་སུ་
འགལ་བར་ཐལ། དེ་དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་པ་ཁས།
རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། རྩ་ཉོན་དྲུག་གི་དངོས་གཉེན་བར་ཆད་
མེད་ལམ་ཡོད་པའི་ཕྱིར། ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡོད་པའི་ཕྱིར། རྩ་
བར་འདོད་ན། དེ་ཆོས་ཅན། ཁྱོད་ལ་ལྷས་བྱིན་ཡིད་འོང་དུ་སྣང་བར་ཐལ། འདོད་པ་གང་
ཞིག ལྷས་བྱིན་ལ་དམིགས་པའི་ཁོང་ཁྲོ་ལ་ལྷས་བྱིན་ཡིད་མི་འོང་དུ་སྣང་བའི་ཕྱིར། འདོད་
མི་ནུས་ཏེ། བར་ཆད་མེད་ལམ་ཡིན་པའི་ཕྱིར། གཞན་ཡང་། སྐབས་གཉིས་པའི་རྣམ་
བཤད་སྙིང་པོ་རྒྱན་ལས། འདའ་བྱེད་ཀྱི་མཐོང་ལམ་དེ་ཉིད་ཀྱི་རྣམ་པ་བཅུ་དྲུག་སྤྲོས་བྲལ་
དུ་མངོན་སུམ་དུ་རྟོགས་ཀྱང་། རྣམ་པ་བཅུ་དྲུག་རྟོགས་པ་ནི་མ་ཡིན་ནོ། །དེ་ཉིད་ཀྱིས་
སྒྲིབ་གཉིས་ཀུན་བརྟགས་ཀྱི་ས་བོན་ཟད་པར་བཅོམ་ནས་དེའི་རྗེས་སུ་རྣམ་པ་བཅུ་དྲུག་
མངོན་སུམ་དུ་རྟོགས་པའི་འདའ་བར་བྱ་བའི་མཐོང་ལམ་མངོན་གྱུར་དུ་སྐྱེ་བ་ཡིན་ནོ། །
ཞེས་དང་། སྐབས་འདིའི་ཊིཀར་། སྤང་བྱའི་ས་བོན་ལ་དངོས་སུ་གནོད་བྱེད་ཀྱི་གཉེན་པོ་
སྟོང་ཉིད་རྟོགས་པའི་ཤེས་རབ་ཡིན་ཀྱང་། མཁྱེན་གསུམ་གྱི་རྣམ་པ་ལ་ཕྱིན་ཅི་ལོག་ཏུ་

ཞུགས་པའི་སྒྲོ་འདོགས་ཇི་སྙེད་པ་དེ་སྙེད་ཀྱི་གཉེན་པོར། དེའི་དམིགས་རྣམ་གྱི་ལོག་
ཕྱོགས་འཛིན་པའི་རྣམ་པ་མཐའ་དག་ཞི་ལྷག་ཟུང་འབྲེལ་གྱི་སྒོ་ནས་བསྒོམ་པར་བྱ་བ་ཡིན་
ནོ། །ཞེས་གསུངས་པ་མི་འཐད་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་དེ། གང་ཟག་གི་བདག་འཛིན་ཀུན་བརྟགས་ཀྱི་དངོས་
གཉེན་བར་ཆད་མེད་ལམ་མ་ཡིན། དམན་ལམ་སྔོན་དུ་མ་སོང་བའི་ཐེག་ཆེན་གྱི་སྒོམ་ལམ་
བར་ཆད་མེད་ལམ་དེ། རང་གི་ངོ་སྐལ་གྱི་སྤང་བྱར་གྱུར་པའི་གང་ཟག་གི་བདག་འཛིན་
ལྷན་སྐྱེས་ཀྱི་དངོས་གཉེན་བར་ཆད་མེད་ལམ་མ་ཡིན་པའི་ཕྱིར། རྟགས་ཁས། གཞན་ཡང་།
ལམ་རྗེས་ཤེས་ལ་གནས་པའི་ཕྱིར་མི་འོང་དེས་འདོད་ཉོན་གྱི་ས་བོན་སྤང་བར་འདོད་པ་ལ་
དགག་པ་བྱེད་མི་རིགས་པར་ཐལ། དེས་སྤོང་བ་ལ་དེའི་དངོས་གཉེན་བར་ཆད་མེད་ལམ་
ཐོབ་མི་དགོས་པའི་ཕྱིར། དེར་ཐལ། ཉོན་སྒྲིབ་སྤོང་བ་ལ་དེའི་དངོས་གཉེན་བར་ཆད་མེད་
ལམ་ཐོབ་མི་དགོས་པའི་ཕྱིར། མ་གྲུབ་ན། དམན་ལམ་སྔོན་དུ་མ་སོང་བའི་སངས་རྒྱས་
འཕགས་པ་ཆོས་ཅན། དེར་ཐལ། དེའི་ཕྱིར། འདོད་ན། དམན་ལམ་སྔོན་དུ་མ་སོང་བའི་
རྒྱུན་མཐའི་བར་ཆད་མེད་ལམ་ཉོན་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་པར་
ཐལ། འདོད་པའི་ཕྱིར། རྟགས་ཁས། རེ་ཞིག་དོགས་པ་ལ་ཁོ་ན་རེ། དམན་ལམ་སྔོན་དུ་མ་
སོང་བའི་རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའ་ཆོས་ཅན། ཁྱོད་ཀྱིས་
ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་ཉོན་སྒྲིབ་ཀྱི་དངོས་གཉེན་བར་
ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། དེར་ཐལ། ཉོན་སྒྲིབ་ཀྱི་དངོས་གཉེན་
དུ་གྱུར་པའི་རྒྱུན་མཐའི་བར་ཆད་མེད་ལམ་བསྒོམ་བྱའི་གཙོ་བོར་བྱེད་པའི་ཕྱིར། ཟེར་ན།
འདིར་མ་ཁྱབ་སྟེ། དམན་ལམ་སྔོན་དུ་མ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་
གནས་པའི་སེམས་དཔའ་ཆོས་ཅན། ཁྱོད་ཀྱི་གང་ཟག་གི་བདག་འཛིན་ཀུན་བརྟགས་སྤང་
བྱའི་གཙོ་བོར་བྱེད་པར་ཐར། ཁྱོད་ཀྱིས་དེ་སྤངས་པའི་རྣམ་གྲོལ་ལམ་ཐོབ་བྱའི་གཙོ་བོར་
བྱེད་པའི་ཕྱིར། དེར་ཐལ། དེ་སྤངས་པའི་ཐེག་ཆེན་གྱི་མཐོང་ལམ་རྣམ་གྲོལ་ལམ་ཐོབ་བྱའི་

གཙོ་བོར་བྱེད་པའི་ཕྱིར། འཁོར་གསུམ་རིམ་བཞིན་ནོ། །གཞན་ཡང་། སྔར་གྱི་སྦྱོར་བ་དེ་
ལ། རང་རྒྱལ་སློབ་པ་འཕགས་པ་དེས། ཤེས་སྒྲིབ་གཟུང་རྟོག་སྤང་བྱའི་གཙོ་བོར་བྱེད་པར་
ཐལ། སྦྱོར་བ་དེ་རྣམས་འཐད་པའི་ཕྱིར། འདོད་ན། དེ་ཆོས་ཅན། ཤེས་སྒྲིབ་སྤང་བྱའི་
གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། རང་རྒྱལ་དགྲ་བཅོམ་པས་ཤེས་
སྒྲིབ་སྤངས་པར་ཐལ། འདོད་པའི་ཕྱིར། མཁས་པ་ཁ་ཅིག གཞི་ཤེས་ཀྱི་ལམ་བདེན་གྱི་
རྣམ་པ་ལ་གསུམ་ཡོད་དེ། ཉོན་སྒྲིབ་ཀྱི་གཉེན་པོའི་རིགས་སུ་གནས་པའི་མཐོང་ལམ་ཟག་
མེད་གཅིག་དང་། གཟུང་བ་ཆོས་ཀྱི་བདག་འཛིན་གྱི་གཉེན་པོའི་རིགས་སུ་གནས་པའི་
སྒོམ་ལམ་ཟག་བཅས་གཅིག་དང་། དེ་འདྲའི་མཐོང་ལམ་ཟག་མེད་གཅིག་རྣམས་སུ་ཡོད་
པའི་ཕྱིར་ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་གཟུང་བ་ཆོས་ཀྱི་བདག་
འཛིན་ཡིན་པར་ཐལ། སྦྱོང་བ་དེ་འཐད་པའི་ཕྱིར། འདོད་ན། དེ་ཆོས་ཅན། ཆོས་ཀྱི་
བདག་འཛིན་ཡིན་པར་ཐལ། གཟུང་བ་ཆོས་ཀྱི་བདག་འཛིན་ཡིན་པའི་ཕྱིར། ཁྱབ་སྟེ།
འཛིན་པ་ཆོས་ཀྱི་བདག་འཛིན་ཡིན་ན་ཆོས་ཀྱི་བདག་འཛིན་ཡིན་དགོས་པའི་ཕྱིར། དེ་ལ་
ཡང་ཁྱབ་པ་ཡོད་དེ། གཟུང་བ་ཆོས་ཀྱི་བདག་འཛིན་དང་། འཛིན་པ་ཆོས་ཀྱི་བདག་
འཛིན་གཉིས་ཀྱི་འཛིན་སྟངས་ལ་ཕྲ་རགས་ཀྱི་ཁྱད་པར་མེད་པའི་ཕྱིར། དེར་ཐལ། གཟུང་
རྟོག་དང་འཛིན་རྟོག་གཉིས་ཀྱི་འཛིན་སྟངས་ལ་ཕྲ་རགས་ཀྱི་ཁྱད་པར་མེད་པའི་ཕྱིར་ཏེ།
དེ་གཉིས་པོ་དེ་བདེན་འཛིན་དུ་མཚུངས་པའི་ཕྱིར། གཞན་ཡང་རང་རྒྱལ་སློབ་པ་འཕགས་
པ་དེས། གཟུང་བ་ཆོས་ཀྱི་བདག་འཛིན་སྤང་བྱའི་གཙོ་བོར་བྱས་ནས་སྤོང་བར་ཐལ། སྦྱོར་
བ་དེ་འཐད་པའི་ཕྱིར། འདོད་ན། རང་རྒྱལ་དགྲ་བཅོམ་པས་གཟུང་བ་ཆོས་ཀྱི་བདག་
འཛིན་སྤངས་པར་ཐལ། འདོད་པའི་ཕྱིར། འདོད་ན། གཟུང་བ་ལ་དམིགས་ནས་བདེན་
པར་ཞེན་པའི་བློ་དེ་གཟུང་བ་ཆོས་ཀྱི་བདག་འཛིན་མ་ཡིན་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། དེ་ཡིན་པར་ཐལ། ཁྱོད་ཆོས་ཀྱི་བདག་འཛིན་གང་ཞིག་ཁྱོད་ཀྱི་
དམིགས་ཡུལ་ཡིན་ན། ། གཟུང་འཛིན་གཉིས་སུ་ཕྱེ་བའི་གཟུང་བ་ཡིན་དགོས་པའི་ཕྱིར།

གཉིས་པ་ལ་མཁས་པ་ཁ་ཅིག །སྐབས་འདིར་ཉོན་སྒྲིབ་ཀྱི་གཉེན་པོ་ལ་ཟག་བཅས་ཟག་
མེད་མ་ཕྱེ་བར། གཟུགས་ཕྱི་རོལ་དོན་དུ་འཛིན་པའི་རྟོག་པའི་གཉེན་པོ་ལ་ཟག་བཅས་
ཟག་མེད་གཉིས་སུ་འབྱེད་པའི་རྒྱུ་མཚན་ཡོད་དེ། ཉོན་སྒྲིབ་མཉམ་གཞག་ཁོ་ནས་སྤོང་
ཞིང་། ཤེས་སྒྲིབ་མཉམ་རྗེས་གཉིས་ཀས་སྤོང་བའི་ཕྱིར་ཟེར་བ་མི་འཐདདེ། རྒྱུད་བླ་མ་
ལས། སྒྲིབ་པ་གཉིས་དང་བྲལ་བ་ཡི། །རྒྱུ་ནི་ཡེ་ཤེས་གཉིས་ཡིན་ཏེ། །ཞེས་བཤད་པ་མི་
འཐད་པར་ཐལ། ཁྱོད་ཀྱིས་དམ་བཅའ་འཐད་པའི་ཕྱིར། ཁ་ཅིག ཉོན་སྒྲིབ་ཀྱི་གཉེན་
པོར་གྱུར་པའི་ལམ་ཟག་མེད་དེ་ཐེག་པ་གསུམ་གའི་གང་ཟག་གི་རྒྱུད་ལ་ཡོད། གཟུགས་ཕྱི་
རོལ་དོན་དུ་འཛིན་པའི་རྟོག་པའི་གཉེན་པོར་གྱུར་པའི་ལམ་ཟག་མེད་དེ། རང་རྒྱལ་དང་
བྱང་སེམས་གཉིས་ཀའི་རྒྱུད་ལ་ཡོད། ཤེས་སྒྲིབ་ཀྱི་གཉེན་པོར་གྱུར་པའི་ལམ་ཟག་མེད་དེ་
བྱང་སེམས་ཁོ་ནའི་རྒྱུད་ལ་ཡོད་ཟེར་ན། གཟུགས་ཕྱི་རོལ་དོན་དུ་འཛིན་པའི་རྟོག་པའི་
གཉེན་པོར་གྱུར་པའི་ལམ་ཟག་མེད་རྒྱུད་ལ་ལྡན་པའི་ཉན་ཐོས་མེད་པར་ཐལ། དམ་
བཅའ་བར་འཐད་པའི་ཕྱིར། འདོད་ན། གཉིས་སྟོང་མངོན་སུམ་དུ་རྟོགས་པའི་ཉན་ཐོས་
མེད་པར་ཐལ་ལོ། །འདོད་ན། བདེན་མེད་མངོན་སུམ་དུ་རྟོགས་པའི་ཉན་ཐོས་མེད་པར་
ཐལ། འདོད་པའི་ཕྱིར། འདོད་ན། བཀག་ཟིན། སངས་རྒྱས་འཕགས་པའི་རྒྱུད་ལ་ཤེས་
སྒྲིབ་ཀྱི་གཉེན་པོར་མེད་པར་ཐལ། དམ་བཅའ་ཕྱི་མ་དེ་འཐད་པའི་ཕྱིར། འདོད་ན། རྣམ་
མཁྱེན་དེ་གཉེན་པོའི་ཡོན་ཏན་དང་མི་ལྡན་པར་ཐལ་ལོ། །འདོད་ན། དེ་ཆོས་ཅན། དེ་
དང་ལྡན་པར་ཐལ། ལམ་བདེན་ཡིན་པའི་ཕྱིར། ཁྱབ་སྟེ། རྒྱུད་བླ་མ་ལས། དག་གསལ་
གཉེན་པོའི་ཕྱོགས་ཉིད་ཀྱིས། །ཞེས་པའི་ལུང་དོན་གྲུབ་པའི་ཕྱིར། འོ་མ།
ང་། སྒྲིབ་པ་གཉིས་ཀྱི་སྐོར།་
༈ སྒྲིབ་གཉིས་ཀྱི་རྣམ་གཞག་ལ། ཁ་ཅིག སྒྲིབ་པ་གང་ཞིག གཙོ་བོར་ཐར་པ་ཐོབ་པ་ལ་
བར་དུ་གཅོད་པར་བྱེད་པ། ཉོན་སྒྲིབ་ཀྱི་མཚན་ཉིད། དེ་གང་ཞིག གཙོ་བོར་ཐམས་ཅད་
མཁྱེན་པ་ཐོབ་པ་ལ་བར་དུ་གཅོད་པར་བྱེད་པ། ཤེས་སྒྲིབ་ཀྱི་མཚན་ཉིད་ཟེར་ན།

གཟུགས་ཕྱི་རོལ་དོན་དུ་འཛིན་པའི་རྟོག་པ་ཆོས་ཅན། མཚན་ཉིད་ཕྱི་མའི་ཟུར་གཉིས་པ་
དེར་ཐལ། ཤེས་སྒྲིབ་ཡིན་པའི་ཕྱིར། མ་གྲུབ་ན། དེ་ཤེས་སྒྲིབ་ཡིན་པར་ཐལ། སྒྲིབ་པ་ལ་
ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པ་གང་ཞིག དེ་ཉོན་སྒྲིབ་མ་ཡིན་པའི་ཕྱིར།
དང་པོ་གྲུབ་སྟེ། དབུས་མཐའ་ལས། ཉོན་མོངས་པ་ཡི་སྒྲིབ་པ་དང་། །ཤེས་བྱའི་སྒྲིབ་པ་
གཉིས་སུ་བསྟན། །དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་རྣམ་པར་གྲོལ། །ཞེས་
གསུངས་པའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཉན་ཐོས་དགྲ་བཅོམ་པས་ཁྱོད་
སྤངས་པར་ཐལ། ཁྱོད་ཉོན་སྒྲིབ་ཡིན་པའི་ཕྱིར། འདོད་ན། རང་རྒྱལ་དགྲ་བཅོམ་པ་དེ་
ཉན་ཐོས་དགྲ་བཅོམ་པ་ལས་སྤངས་པའི་སྒོ་ནས་ཁྱད་པར་དུ་འཕགས་པ་མ་ཡིན་པར་ཐལ།
འདོད་པའི་ཕྱིར། འདོད་ན། རྣམ་པར་ཐར་པ་ཅུང་ཟད་ཙམ་ཞིག་གིས་ལྷག་པ། ཞེས་
གསུངས་པ་མི་འཐད་པར་ཐལ། འདོད་པའི་ཕྱིར། རྩ་བར་འདོད་ན། རང་རྒྱལ་དགྲ་
བཅོམ་པ་དེ་ཐམས་ཅད་མཁྱེན་པ་ཡིན་པར་ཐལ། འདོད་པའི་ཕྱིར། ཁོ་ན་རེ། གཟུགས་ཕྱི་
རོལ་དོན་དུ་འཛིན་པའི་རྟོག་པ་ཆོས་ཅན། ཤེས་སྒྲིབ་མ་ཡིན་པར་ཐལ། ཉོན་སྒྲིབ་ཡིན་
པའི་ཕྱིར། དེར་ཐལ། གཙོ་བོར་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་ཡིན་པའི་
ཕྱིར། དེར་ཐལ། གཙོ་བོར་རང་རྒྱལ་གྱི་ཐར་པ་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་
ཡིན་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་ཆོས་ཅན། གཙོ་བོར་ཐར་པ་ཐོབ་པ་ལ་
བར་དུ་གཅོད་བྱེད་ཀྱི་སྒྲིབ་པ་ཡིན་པར་ཐལ། གཙོ་བོར་ཐེག་ཆེན་གྱི་ཐར་པ་ཐོབ་པ་ལ་
བར་དུ་གཅོད་བྱེད་ཀྱི་སྒྲིབ་པ་ཡིན་པའི་ཕྱིར། ཁྱབ་པ་ཁས། གཞན་ཡང་། ཉན་ཐོས་དགྲ་
བཅོམ་པས་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་མ་སྤངས་པར་ཐལ། གཟུགས་ཕྱི་རོལ་
དོན་དུ་འཛིན་པའི་རྟོག་པ་དེ། ། གཙོ་བོར་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་ཡིན་
པའི་ཕྱིར། འདོད་ན། དེས་ཐར་པ་མ་ཐོབ་པར་ཐལ། འདོད་པའི་ཕྱིར། འདོད་ན། ཧ་
ཅང་ཐལ་ལོ། །གཞན་ཡང་དེས་ཉོན་སྒྲིབ་མ་ལུས་པར་མ་སྤངས་པར་ཐལ། དེ་འདྲའི་རྟོག་
པ་དེ་ཉོན་སྒྲིབ་ཡིན་པའི་ཕྱིར། འདོད་ན་སློ། ཁོ་ན་རེ། སྒྲིབ་པ་ལ་གཉིས་སུ་གྲངས་མ་ངེས་

པར་ཐལ། སྙོམས་འཇུག་གི་སྒྲིབ་པ་དེ་སྒྲིབ་པ་གང་ཞིག དེ་ཉོན་སྒྲིབ་ཀྱང་མ་ཡིན། ཤེས་
སྒྲིབ་ཀྱང་མ་ཡིན་པའི་ཕྱིར། དང་པོ་གྲུབ་སྟེ། དེ་ཡོད་པའི་ཕྱིར། གཉིས་པ་མ་གྲུབ་ན། དེ་
ཆོས་ཅན། ཤེས་རབ་ཀྱི་ཆ་ལས་རྣམ་གྲོལ་གྱི་ཉན་ཐོས་དགྲ་བཅོམ་པས་ཁྱོད་སྤངས་པར་
ཐལ། མ་གྲུབ་པ་དེའི་ཕྱིར། གསུམ་པ་མ་གྲུབ་ན། དེ་ཆོས་ཅན། གཉིས་ཀའི་ཆ་ལས་རྣམ་
གྲོལ་གྱི་ཉན་ཐོས་དགྲ་བཅོམ་པས་ཁྱོད་མ་སྤངས་པར་ཐལ། མ་གྲུབ་པ་དེའི་ཕྱིར། ཟེར་ན།
དམན་པའི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། སྙོམས་འཇུག་གི་སྒྲིབ་པ་ལ་
དེའི་ཕྱིར། རྟགས་ཁས། འདོད་ན། ཉན་ཐོས་ཚོགས་ལམ་པའི་རྒྱུད་ཀྱི་རང་ཉིད་གཅིག་པུ་
ཞི་བདེ་དོན་གཉེན་གྱི་བློ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དམན་པའི་
སྒྲིབ་པའི་མཚན་གཞི་ཅིག་ཡོད་པའི་ཕྱིར། འདོད་མི་ནུས་ཏེ། ཐར་ལམ་ཡིན་པའི་ཕྱིར། ཁོ་
ན་རེ། སྒྲིབ་པའི་དངོས་གཉེན་བར་ཆད་མེད་ལམ་ལ་ཐེག་ཆེན་གྱི་བར་ཆད་མེད་ལམ་དང་།
ཐེག་དམན་གྱི་བར་ཆད་མེད་ལམ་གཉིས་སུ་གྲངས་ངེས་པར་ཐལ། སྒྲིབ་པ་ལ་ཤེས་སྒྲིབ་
དང་ཉོན་སྒྲིབ་གཉིས་སུ་གྲངས་ངེས་པའི་ཕྱིར། རྟགས་ཁས། འདོད་ན། སྒྲིབ་པའི་དངོས་
གཉེན་དུ་གྱུར་པའི་ཐེག་དམན་གྱི་བར་ཆད་མེད་ལམ་ཡོད་པར་ཐལ་ལོ། །འདོད་ན། ཉན་
ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་དེ། སྒྲིབ་པའི་དངོས་གཉེན་བར་ཆད་མེད་
ལམ་ཡིན་པར་ཐལ་ལོ། །འདོད་ན། ཉན་ཐོས་དགྲ་བཅོམ་པས་སྒྲིབ་པ་སྤངས་པར་ཐལ།
འདོད་པའི་ཕྱིར་ན། རྩ་བར་མ་ཁྱབ། བྱང་ཆུབ་དེ་ལ་ཐེག་ཆེན་གྱི་བྱང་ཆུབ་དང་། ཐེག་
དམན་གྱི་བྱང་ཆུབ་གཉིས་སུ་གྲངས་ངེས་པར་ཐལ། སྒྲིབ་པ་དེ་ལ་དེ་གཉིས་སུ་གྲངས་ངེས་
པའི་ཕྱིར། འདོད་མི་ནུས་ཏེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་
སེམས་ཚོགས་ལམ་པའི་རྒྱུད་ལ་བྱང་ཆུབ་ཡོད་པའི་ཕྱིར་ན། རྩ་བར་མ་ཁྱབ། ཡང་ཁོ་ན་རེ།
ཐར་པ་ཡིན་ན་ཉན་ཐོས་ཀྱི་ཐར་པ་ཡིན་དགོས་པར་ཐལ། གཙོ་བོར་ཐར་པ་འཐོབ་པ་ལ་
བར་དུ་གཅོད་བྱེད་ཀྱི་སྒྲིབ་པ་ཡིན་ན། གཙོ་བོར་ཉན་ཐོས་ཀྱི་ཐར་པ་ཐོབ་པ་ལ་བར་དུ་
གཅོད་པའི་སྒྲིབ་པ་ཡིན་དགོས་པའི་ཕྱིར། དེར་ཐལ། གཟུགས་ཕྱི་རོལ་དོན་དུ་འཛིན་པའི་

རྟོགས་པ་དེ། གཙོ་བོར་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པ་མ་ཡིན་པའི་ཕྱིར།
ཟེར་ན། རྩ་བར་མ་ཁྱབ་སྟེ། ཐར་པ་ཡིན་ན་ཐེག་དམན་གྱི་ཐར་པ་ཡིན་དགོས་པར་ཐལ།
གཙོ་བོར་ཐར་པ་འཐོབ་པ་ལ་བར་དུ་གཅོད་པའི་སྒྲིབ་པ་ཡིན་ན། གཙོ་བོར་ཐེག་དམན་གྱི་
ཐར་པ་འཐོབ་པ་ལ་བར་དུ་གཅོད་པའི་སྒྲིབ་པ་ཡིན་དགོས་པའི་ཕྱིར། ཁྱབ་པ་ཁས། ཁོ་ན་
རེ། ་རང་རྒྱལ་སློབ་པ་འཕགས་པ་དེས་ཤེས་སྒྲིབ་སྤང་བྱའི་གཙོ་བོར་བྱེད་པར་ཐལ།
གཟུགས་ཕྱི་རོལ་དོན་དུ་འཛིན་པའི་རྟོག་པ་དེ་ཤེས་སྒྲིབ་ཡིན་པའི་ཕྱིར། འདོད་ན། རང་
རྒྱལ་དགྲ་བཅོམ་པས་ཤེས་སྒྲིབ་སྤངས་པར་ཐལ་ལོ། །ཟེར་ན་རྩ་བར་མ་ཁྱབ་སྟེ། ཁྱོད་ཀྱིས་
ཤེས་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱི་སྤང་བྱའི་གཙོ་བོར་གྱུར་པའི་ཤེས་
སྒྲིབ་ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། རྩ་བའི་ཐལ་འགྱུར་
ལ་ཁྱབ་པ་ཡོད་པའི་ཕྱིར། འདོད་ན་བྱང་སེམས་མཐོང་ལམ་པ་ཆོས་ཅན། ཁྱོད་ཀྱིས་ཐར་
པ་འཐོབ་བྱའི་གཙོ་བོར་བྱེད་པར་ཐལ། ཁྱོད་ཀྱིས་འཐོབ་བྱའི་གཙོ་བོར་གྱུར་པའི་ཐར་པ་
ཡོད་པའི་ཕྱིར། ཁྱབ་པ་འགྲིག མ་གྲུབ་ན་དེར་ཐལ། དེར་གྱུར་པའི་མཐར་ཐུག་གི་ཐར་པ་
ཡོད་པའི་ཕྱིར། རྩ་བར་འདོད་ན་སླ། ཁོ་ན་རེ། གཟུགས་ཕྱི་རོལ་དོན་དུ་འཛིན་པའི་རྟོག་
པ་ཆོས་ཅན། ཆོས་ཀྱི་བདག་འཛིན་ཡིན་པར་ཐལ། ཤེས་སྒྲིབ་རྟོག་པ་ཡིན་པའི་ཕྱིར།
འདོད་ན། བདེན་འཛིན་ཡིན་པར་ཐལ། འདོད་པའི་ཕྱིར། ཟེར་ན། ཉོན་སྒྲིབ་ཏུ་གྱུར་
པའི་རྟོག་པ་ཡིན་ན་གང་ཟག་གི་བདག་འཛིན་ཡིན་དགོས་པར་ཐལ། ཤེས་སྒྲིབ་ཏུ་གྱུར་
པའི་རྟོག་པ་ཡིན་ན། ཆོས་ཀྱི་བདག་འཛིན་ཡིན་དགོས་པའི་ཕྱིར། འདོད་ན་སླ། ཁོ་ན་རེ།
བདག་འཛིན་ལ་གང་ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་སུ་གྲངས་
ངེས་པར་ཐལ། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་གཉིས་སུ་གྲངས་ངེས་པའི་ཕྱིར། འདོད་
ན། ཆོས་ཀྱི་བདག་འཛིན་བདག་འཛིན་ཡིན་པར་ཐལ་ལོ། །འདོད་ན། དེ་ཆོས་ཅན། ཁྱོད་
ཀྱི་ཞེན་ཡུལ་མེད་པར་མངོན་སུམ་དུ་རྟོགས་ན། བདག་མེད་མངོན་སུམ་དུ་རྟོགས་པས་
ཁྱབ་པར་ཐལ། ཁྱོད་བདག་འཛིན་ཡིན་པའི་ཕྱིར། འདོད་ན། ཐེག་ཆེན་གྱི་མཐོང་ལམ་

བར་ཆད་མེད་ལམ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་པར་ཐལ། ཁྱོད་
ཀྱིས་ཆོས་ཀྱི་བདེན་འཛིན་གྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཕྱིར། ཁྱབ་པ་
ཁས། འདོད་ན། བདག་མེད་ཁྱོད་ཀྱི་དངོས་གཞལ་ཡིན་པར་ཐལ་ལོ། །འདོད་ན། བདག་
མེད་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ་ལོ། །འདོད་ན། དེ་ཆོས་ཅན། ཁྱོད་
དེ་མ་ཡིན་པར་ཐལ། ཁྱོད་ཀུན་རྫོབ་བདེན་པ་ཡིན་པའི་ཕྱིར། དེར་ཐལ། ཁྱོད་ཉན་ཐོས་ཀྱི་
མཐོང་ལམ་བར་ཆད་མེད་ལམ་གྱི་དངོས་ཡུལ་ཡིན་པའི་ཕྱིར་ཏེ། དེས་ཁྱོད་མངོན་སུམ་དུ་
རྟོགས་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱིས་བདག་མེད་མངོན་སུམ་དུ་རྟོགས་
པར་ཐལ། ཁྱོད་ཀྱིས་གང་ཟག་གི་བདག་འཛིན་གྱི་ཞེན་ཡུལ་མེད་པར་མངོན་སུམ་དུ་
རྟོགས་པའི་ཕྱིར། ཁྱབ་པ་ཁས། རྟགས་སླ། ཟེར་ན། རྩ་བར་མ་ཁྱབ་སྟེ། བདག་འཛིན་
ཡིན་ན་གང་ཟག་གི་བདག་འཛིན་ཡིན་དགོས་པའི་ཕྱིར། སྐབས་འདི་དག་ཏུ་མཁས་པ་ཁ་
ཅིག མེད་པའི་རྣམ་པ་ནས་བཟུང་སྟེ། །ཞེས་སོགས་ཀྱི་སྐབས་ནས་དངོས་སུ་བསྟན་པའི་
གཞི་ཤེས་ཡིན་ན། ཉན་ཐོས་ཀྱི་རྟོགས་རིགས་སུ་གནས་པས་ཁྱབ། ཟེར་ན། ཆེས་མི་འཐད་
དེ། གཉིས་སྟོང་དོན་སྤྱིའི་ཚུལ་གྱིས་རྟོགས་པའི་བྱང་སེམས་ཀྱི་སྒོམ་ལམ་ཆོས་ཅན། དེར་
ཐལ། དེའི་ཕྱིར། རྟགས་གྲུབ་སྟེ། དེའི་ཕྱིར་དེ་དག་གིས་ཤེས་བྱའི་སྒྲིབ་པའི་གཉེན་པོ་ཉིད་
དུ་སྒོམ་པའི་ལམ་ཟག་པ་དང་བཅས་པ་དང་། ཞེས་གསུངས་པའི་ཕྱིར། དེ་བཞིན་དུ།
གཉིས་སྟོང་མངོན་སུམ་དུ་རྟོགས་པའི་བྱང་སེམས་ཀྱི་མཐོང་ལམ་ཆོས་ཅན། དེར་ཐལ།།
དེའི་ཕྱིར། རྟགས་གྲུབ་སྟེ། ཟག་པ་མེད་པ་གཉིས་ཡིན་པས་ཞེས་བཤད་པའི་ཕྱིར། མཁས་
པ་ཁ་ཅིག སྐབས་འདིར་དངོས་སུ་བསྟན་པའི་གཞི་ཤེས་ཡིན་ན། ཉན་ཐོས་ཀྱི་གཞི་ཤེས་
ཡིན་པས་ཁྱབ་ཟེར་ན། མི་འཐད་དེ། སྐབས་འདིར་དངོས་སུ་བསྟན་པའི་བྱང་སེམས་ཀྱི་
གཞི་ཤེས་ཡོད་པའི་ཕྱིར་ཏེ། རྣམ་པའི་དོན་བསྡུ་བར། ཐམས་ཅད་ཤེས་པ་ཉིད་ནི་ཉན་
ཐོས་དང་བྱང་ཆུབ་སེམས་དཔའི་བྱེ་བྲག་གིས། ཞེས་བཤད་པའི་ཕྱིར། རང་ལུགས་ནི།
ཉོན་སྒྲིབ་དང་ཤེས་སྒྲིབ་གང་རུང་གང་ཞིག གཙོ་བོར་ཐར་པ་ཐོབ་པ་ལ་བར་དུ་གཅོད་

པའི་སྒྲིབ་པའི་རིགས་སུ་གནས་པ་ཉོན་སྒྲིབ་ཀྱི་མཚན་ཉིད། དཔེར་ན། རྩ་ཉོན་དྲུག་དང་།
ཉེ་ཉོན་ཉི་ཤུ་ལྟ་བུ། དེ་གང་རུང་གང་ཞིག གཙོ་བོར་ཐར་པ་ཙམ་ཐོབ་པ་ལ་བར་དུ་གཅོད་
བྱེད་མ་ཡིན་པའི་སྒྲིབ་པའི་རིགས་སུ་གནས་པ། ཤེས་སྒྲིབ་ཀྱི་མཚན་ཉིད། དཔེར་ན།
བདེན་འཛིན་དང་། གཟུགས་ཕྱི་རོལ་དོན་དུ་འཛིན་པའི་རྟོགས་པ་ལྟ་བུ། རྩོད་པ་སྤོང་པ་
ལ། ཁ་ཅིག སྤྱིར་ཤེས་བྱའི་སྒྲིབ་པའི་གཉེན་པོར་གྱུར་པ་ཡིན་ནོ། །ཞེས་པའི་སྐབས་ནས་
བསྟན་པའི་ཤེས་སྒྲིབ་ཡིན་ན་ཤེས་སྒྲིབ་ཡིན་དགོས་པར་ཐལ། གཟུགས་ཕྱི་རོལ་དོན་དུ་
འཛིན་པའི་རྟོག་པ་དེ་ཤེས་སྒྲིབ་ཡིན་པའི་ཕྱིར། རྟགས་ཁས། འདོད་ན། རང་བཞིན་གྱི་མྱ་
ངན་ལས་འདས་པའི་མཚན་ཉིད་ཅེས་པའི་སྐབས་ནས་བསྟན་པའི་རང་བཞིན་གྱི་མྱང་
འདས་ཡིན་ན་མྱང་འདས་ཡིན་དགོས་པར་ཐལ། འདོད་པའི་ཕྱིར་ན། མ་ཁྱབ་སྟེ། འགྲོ་ལ་
ཆགས་པས་ཀུན་ཆགས་མཛད། །ཅེས་སོགས་ཀྱི་སྐབས་ནས་དངོས་སུ་བསྟན་པའི་ཆགས་པ་
ཡིན་ན་ཆགས་པ་ཡིན་དགོས་པར་ཐལ། བསྟན་བཅོས་ཆེན་པོའི་རྣམ་བཤད་མཛད། །ཅེས་
སོགས་ཀྱི་སྐབས་ནས་དངོས་སུ་བསྟན་པའི་བསྟན་བཅོས་ཡིན་ན་བསྟན་བཅོས་ཡིན་དགོས་
པའི་ཕྱིར། ཁྱབ་པ་ཁས། འདོད་ན། འཕགས་པ་ཐོགས་མེད་ཀྱི་རྒྱུད་ཀྱི་སྙིང་རྗེ་ཆེན་པོ་ཆོས་
ཅན། དེར་ཐལ། དེའི་ཕྱིར། ད་
དེཅ། ལམ་ཤེས་ཀྱི་ས་རྣམ་གྱི་མཚན་ཉིད་དབྱེ་བ་རྩོད་སྤང་སོགས། །
༈ རྒྱུ་དང་ལམ་དང་སྡུག་བསྔལ་དང་། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས་ལས། དང་པོ་ནི། ལམ་ཤེས་ཀྱི་ཤེས་རྣམ་ལ་སུམ་ཅུ་རྩ་དྲུག་ཡོད་དེ། ཀུན་
འབྱུང་བདེན་པ་ལ་བརྟེན་པའི་ལམ་ཤེས་ཀྱི་ཤེས་རྣམ་ལ་བརྒྱད། ལམ་བདེན་ལ་བརྟེན་
པའི་ལམ་ཤེས་ཀྱི་ཤེས་རྣམ་ལ་བདུན། ། སྡུག་བསྔལ་བདེན་པ་ལ་བརྟེན་པའི་ལམ་ཤེས་ཀྱི་
ཤེས་རྣམ་ལ་ལྔ། འགོག་བདེན་ལ་བརྟེན་པའི་ལམ་ཤེས་ཀྱི་ཤེས་རྣམ་ལ་བཅུ་དྲུག་ཡོད་པའི་
ཕྱིར། གཉིས་པ་ལ། ཁ་ཅིག ལམ་ཤེས་ཀྱིས་རྟོགས་པར་བྱ་བ་ལམ་ཤེས་ཀྱི་རྣམ་པའི་མཚན་
ཉིད་ཟེར་ན། ལམ་ཤེས་དེས་རྟོགས་པར་བྱ་བ་ལམ་ཤེས་དེའི་རྣམ་པའི་མཚན་ཉིད་ཡིན་

པར་ཐལ། མཚན་ཉིད་དེ་འཐད་པའི་ཕྱིར། འདོད་ན། ཐེག་ཆེན་གྱིས་མཐོང་ལམ་བར་
ཆད་མེད་ལམ་འཛིན་པའི་རྟོག་པ་ཆོས་ཅན། དེས་རྟོགས་པར་བྱ་བ་ཡིན་པར་ཐལ། དེའི་
རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན་དེར་ཐལ། དེའི་རྣམ་པར་སྐྱེས་པའི་ཕྱིར་
ཏེ། དེའི་རྣམ་པ་ཤར་པའི་བློ་ཡིན་པའི་ཕྱིར། འདོད་ན། གཞི་གྲུབ་ན། དེའི་གཞལ་བྱ་ཡིན་
དགོས་པར་ཐལ། འདོད་པའི་ཕྱིར། གཞན་ཡང་། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ཉམས་སུ་མྱོང་བའི་རང་རིག་ཆོས་ཅན། དེས་རྟོགས་པར་བྱ་བ་ཡིན་པར་ཐལ།
དེའི་རྣམ་པ་ཡིན་པའི་ཕྱིར་ཏེ། དེའི་འཛིན་རྣམ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་
བར་འདོད་ན། གཞི་གྲུབ་ན་དེའི་གཞལ་བྱ་ཡིན་དགོས་པར་ཐལ། འདོད་པའི་ཕྱིར། ཁ་
ཅིག ལམ་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་
པར་བྱེད་པའི་ཡེ་ཤེས་ལམ་ཤེས་ཀྱི་ཤེས་རྣམ་གྱི་མཚན་ཉིད། ཟེར་ན། ཐེག་ཆེན་གྱི་ཚོགས་
ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། ལམ་ཤེས་ཀྱི་རྣམ་
པ་སྒོམ་པར་བྱེད་པའི་ཡེ་ཤེས་ཡིན་པའི་ཕྱིར། རྟགས་གྲུབ་སྟེ། ལམ་ཤེས་ཀྱི་རྣམ་པ་སྒོམ་
པའི་སེམས་དཔའི་རྣལ་འབྱོར་ཅིག་གཞི་གྲུབ་པའི་ཕྱིར། འདོད་ན། ལམ་ཤེས་ཡིན་པར་
ཐལ། དེའི་ཤེས་རྣམ་ཡིན་པའི་ཕྱིར། ཁ་ཅིག ལམ་ཤེས་ཀྱི་དམིགས་པའི་ཆོས་ལ་ལོགས་
ཕྱོགས་སུ་སྒྲོ་འདོགས་པའི་སྒྲོ་འདོགས་འགོག་པར་བྱེད་པའི་ལམ་ཤེས་ཀྱི་འཛིན་སྟངས་སུ་ཡ་
ཚད་མས་དམིགས་པ་དེ། ལམ་ཤེས་ཀྱི་རྣམ་པའི་མཚན་ཉིད་ཟེར་ན། ལམ་ཤེས་འཛིན་པའི་
རྟོག་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མཁས་པ་ཁ་ཅིག ལམ་
ཤེས་ཀྱི་སྦྱོར་བའི་བསྒོམ་བྱའི་རྣམ་པར་གྱུར་པའི་འཕགས་རྒྱུད་ཀྱི་གཉེན་ཕྱོགས་ཤེས་རྣམ་
གང་ཞིག བྱང་སེམས་འཕགས་པས་གཞན་དོན་ཕུན་ཚོགས་སྒྲུབ་ནུས་ཀྱི་མངོན་རྟོགས་ཀྱི་
རིགས་སུ་གནས་པ། ལམ་ཤེས་ཀྱི་ཤེས་རྣམ་གྱི་མཚན་ཉིད་ཅེས་གསུངས་ན། གང་ཟག་གི་
བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་ཀྱི་
ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ལམ་ཤེས་ཡིན་པའི་ཕྱིར།

འདོད་ན། གཞན་དོན་གཙོ་བོར་སྒྲུབ་པའི་མངོན་རྟོགས་ཀྱི་རིགས་སུ་གནས་པར་ཐལ།
འདོད་པའི་ཕྱིར། འདོད་ན། ཐེག་ཆེན་གྱི་རྟོགས་རིགས་སུ་གནས་པར་ཐལ་ལོ། །ཉན་ཐོས་
དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་སྟོང་ཉིད་
རྟོགས་པའི་མཁྱེན་པ་ཆོས་ཅན། ལམ་ཤེས་ཀྱི་ཤེས་རྣམ་ཡིན་པར་ཐལ། མཚན་ཉིད་དེའི་
ཕྱིར། ཁ་ཅིག་རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་
ཤེས་རབ་ཀྱིས་ཟིན་པའི་ཐེག་ཆེན་གྱི་མཁྱེན་པ་གང་ཞིག ལམ་ཤེས་ཀྱི་སྦྱོར་བའི་སྒོམ་བྱར་
གྱུར་པ། ལམ་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག གང་
ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་ཆོས་ཅན། མཚན་
ཉིད་ཀྱི་ཟུར་དང་པོ་དེར་ཐལ། མཚོན་བྱ་དེའི་ཕྱིར་ཏེ། ལམ་ཤེས་ཡིན་པའི་ཕྱིར། འདོད་མི་
ནུས་ཏེ། ཁྱོད་རྒྱུད་ལྡན་གྱི་གང་ཟག་གི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་
རབ་མེད་པའི་ཕྱིར། རྟགས་གྲུབ་སྟེ། བདེན་གཉིས་མངོན་སུམ་དུ་རྟོགས་པའི་སློབ་པའི་
གང་ཟག་མེད་པའི་ཕྱིར་ན་མི་འཐད་དེ། གང་ཟག་གི་བདག་མེད་མངོན་སུམ་དུ་རྟོགས་
པའི་ཤེས་རབ་རྒྱུད་ལྡན་གྱི་གང་ཟག་ཀྱང་ཡིན། སྟོང་ཉིད་མངོན་སམ་དུ་རྟོགས་པའི་ཤེས་
རབ་རྒྱུད་ལྡན་གྱི་གང་ཟག་ཀྱང་ཡིན་པའི་གཞི་མཐུན་པར་གྱུར་པའི་སློབ་པའི་གང་ཟག་
མེད་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་
རྒྱུད་ལྡན་གྱི་གང་ཟག་གི་རྒྱུད་ལ་སྟོང་ཉིད་མངོན་སུམ་དུ་རྟོགས་པའི་ཤེས་རབ་མེད་པའི་
ཕྱིར། རྟགས་ཁས། འདོད་ན། དེ་ཡོད་པར་ཐལ། དམན་ལམ་སྔོན་དུ་མ་སོང་པའི་བྱང་
སེམས་སྒོམ་ལམ་པ་དེ་དེ་འདྲ་པའི་གཞི་མཐུན་པ་ཡིན་པའི་ཕྱིར་ཏེ། དེ་གང་ཟག་གི་བདག་
མེད་མངོན་སུམ་དུ་རྟོགས་པའི་ཐེག་ཆེན་གྱི་སྒོམ་ལམ་རྒྱུད་ལྡན་གྱི་གང་ཟག་གང་ཞིག་དེ་
སྟོང་ཉིད་མངོན་སུམ་དུ་རྟོགས་པའི་ཤེས་རབ་རྒྱུད་ལྡན་གྱི་གང་ཟག་ཡིན་པའི་ཕྱིར། དང་
པོ་དེར་ཐལ། ཁྱོད་གང་ཟག་གང་ཞིག ཁྱོད་ཀྱི་རྒྱུད་ལ་གང་ཟག་གི་བདག་མེད་མངོན་སུམ་
དུ་རྟོགས་པའི་ཤེས་རབ་ཡོད་པའི་ཕྱིར། གཉིས་པ་ཡང་དེས་རིགས་འདྲ། གཞན་ཡང་།

བདེན་གཉིས་མངོན་སུམ་དུ་རྟོགས་པའི་སློབ་པའི་གང་ཟག་ཡོད་པར་ཐལ། བྱང་སེམས་
མཐོང་ལམ་པས་བདེན་གཉིས་མངོན་སུམ་དུ་རྟོགས་པའི་ཕྱིར་ཏེ། དེས་ཀུན་རྫོབ་བདེན་པ་
ཡང་མངོན་སུམ་དུ་རྟོགས་དོན་དམ་བདེན་པ་ཡང་མངོན་སུམ་དུ་རྟོགས་པའི་ཕྱིར། རྟགས་
སླ ཁ་ཅིག མཁྱེན་གསུམ་གང་རུང་གི་རྣམ་པ་སྒོམ་པར་བྱེད་པའི་ཐེག་ཆེན་སྒོམ་ལམ་པའི་
མཁྱེན་པ། སྐབས་འདིར་བསྟན་གྱི་ལམ་ཤེས་ཀྱི་ཤེས་རྣམ་གྱི་མཚན་ཉིད་ཟེར་ན། རྣམ་
མཁྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། རྣམ་
མཁྱེན་ཡིན་པའི་ཕྱིར། གཉིས་སྟོང་རྟོགས་པའི་ཐེག་ཆེན་གྱི་མཐོང་ལམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཆོས་ཅན་དེ་དང་གཅིག་ཡིན་པའི་
ཕྱིར། ཁ་ཅིག སྐབས་འདིར་དངོས་སུ་བསྟན་པའི་ལམ་ཤེས་ཡིན་ན་རྒྱུ་ལམ་ཤེས་ཡིན་པས་
ཁྱབ་ཟེར་ན། ལམ་ཤེས་ཆོས་ཅན། དེར་ཐལ། དེའི་ཕྱིར། ཁ་ཅིག བྱང་ཆུབ་སེམས་དཔའི་
རྒྱུད་ཀྱི་ལམ་ཤེས་ཡིན་ན་སྐབས་འདིར་དངོས་སུ་བསྟན་པའི་ལམ་ཤེས་ཡིན་པས་ཁྱབ་ཟེར་
ན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཀྱི་མཐོང་ལམ་ཆོས་
ཅན། དེར་ཐལ། དེའི་ཕྱིར། ༈ རང་ལུགས་ནི། ལམ་ཤེས་ཀྱི་རྣམ་པ་ལེགས་པར་ཤར་ནས་
སྒོམ་པར་བྱེད་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་
ཀྱི་ལམ་ཤེས་ཀྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་
པོའི་མཚན་ཉིད། རང་ཐོབ་བྱེད་ཀྱི་ཐབས་སུ་གྱུར་པའི་ལམ་ཤེས་ཀྱི་སྦྱོར་བ་བསྒོམས་
སྟོབས་ཀྱིས་ཐོབ་པའི་ཐེག་ཆེན་འཕགས་པའི་རྒྱུད་ཀྱི་གཉེན་ཕྱོགས་ཤེས་རྣམ་གང་ཞིག །
བྱང་སེམས་འཕགས་པའི་བཞེད་དོན་ཕུན་ཚོགས་བསྒྲུབ་པར་ནུས་པ། ལམ་ཤེས་ཀྱི་ཤེས་
རྣམ་གྱི་མཚན་ཉིད། རྩོད་པ་སྤོང་པ་ལ་ཁོ་ན་རེ། རྣམ་པ་ཞེས་བྱ་མཚན་ཉིད་དེ། ཞེས་པའི་
རྣམ་པ་མཚོན་བྱ་ལ་བྱེད་རིགས་པར་ཐལ། སྐབས་འདིར་ལམ་ཤེས་ཀྱི་ཤེས་རྣམ་ཀྱི་མཚན་
ཉིད་འཇོག་པ་སྐབས་སུ་བབས་པའི་ཕྱིར། རྟགས་ཁས། འདོད་ན། གཞུང་འདི་སྒྲ་ཇི་
བཞིན་དུ་ཁས་ལེན་མི་རིགས་པར་ཐལ། འདོད་པའི་ཕྱིར་ན། རྩ་བར་མ་ཁྱབ་བོ། །

ཆ། རྣམ་མཁྱེན་གྱི་ཤེས་རྣམ་གྱི་མཚན་ཉིད་དབྱེ་བ་རྩོད་སྤང་སོགས། །
༈ དྲན་པ་ཉེར་གཞག་ནས་བཟུང་སྟེ། །ཞེས་སོགས་ཀྱི་སྐབས་སུ། གཉིས་ལས། དང་པོ།
༈ རྣམ་མཁྱེན་གྱི་ཤེས་རྣམ་ལ་བརྒྱ་དང་བཅུ་ཡོད་དེ། ཉན་ཐོས་འཕགས་པ་ལ་ཡོད་པ་
དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་བདུན། བྱང་ཆུབ་སེམས་
དཔའ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་བཞི། སངས་
རྒྱས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་ཡོད་པའི་ས་
ཕྱིར། མཁས་པ་ཁ་ཅིག རྣམ་མཁྱེན་གྱི་རྣམ་པ་ལ་བརྒྱ་དང་བཅུ་ཡོད་དེ། ཉན་ཐོས་
འཕགས་པ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སུམ་ཅུ་རྩ་བདུན།
བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་རྣམ་པ་སུམ་ཅུ་རྩ་
བཞི་ཡིན། སངས་རྒྱས་འཕགས་པ་ཁོ་ནའི་རྟོགས་རིགས་སུ་གནས་པའི་རྣམ་མཁྱེན་གྱི་རྣམ་
པ་སུམ་ཅུ་རྩ་དགུ་ཡོད་པའི་ཕྱིར། ཞེས་གསུངས། རེ་ཞིག་རྣམ་མཁྱེན་གྱི་ཤེས་རྣམ་དུ་གྱུར་
པའི་དེ་བཞིན་ཉིད་གྱི་རྣམ་པའི་སངས་རྒྱས་ཁོ་ནའི་རྟོགས་རིགས་སུ་གནས་པར་ཐལ།
སྦྱོར་བ་དེ་འཐད་པའི་ཕྱིར། འདོད་ན། ཇི་ལྟར་རྟོགས་པའི་རྣམ་མཁྱེན་དེ་སངས་རྒྱས་ཁོ་
ནའི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བྱང་
སེམས་ཀྱི་རྟོགས་རིགས་སུ་མི་གནས་པར་ཐལ། འདོད་པའི་ཕྱིར། འདོད་ན་བྱང་སེམས་ཀྱི་
ལམ་ཤེས་པའི་ལམ་ཤེས་མ་ཡིན་པར་ཐལ། འདོད་པའི་ཕྱིར། གཉིས་པ་མཐའ་དཔྱད་པ་ལ།
རྣམ་མཁྱེན་གྱི་རྟོགས་པར་བྱང་བ་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། འདི་ལ་
མཁས་པ་ཁ་ཅིག བུམ་པ་ཆོས་ཅན། རྣམ་མཁྱེན་གྱི་རྣམ་པ་ཡིན་པར་ཐལ། དེས་རྟོགས་
པར་བྱ་བ་ཡིན་པའི་ཕྱིར། འདོད་ན། ཤེས་པའི་རྣམ་པ་ཡིན་པར་ཐལ་ལོ། །འདོད་ན།
ཤེས་རྣམ་ཡིན་པར་ཐལ། འདོད་པའི་ཕྱིར། དེས་ན་རྣམ་མཁྱེན་གྱི་རྣམ་པ་ཡིན་ན་རྣམ་
མཁྱེན་ཡིན་པས་ཁྱབ། ཅེས་གསུངས། གོང་དུ་དོགས་པ་བཅད་ཟིན་ཡང་། སླར་ཡང་
བཅད་ན། ཤེས་བྱ་ཆོས་ཅན། བདེན་འཛིན་གྱི་རྣམ་པ་ཡིན་ན་བདེན་འཛིན་ཡིན་དགོས་

པར་ཐལ། རྣམ་མཁྱེན་ལ་དེའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་བདེན་
འཛིན་གྱི་རྣམ་པ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། དེའི་རྒྱུད་ལ་བདེན་
འཛིན་གྱི་རྣམ་པ་དང་ལྡན་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་བདེན་འཛིན་གྱི་རྣམ་
ལྡན་དུ་སྐྱེས་པའི་བློ་ཡོད་པའི་ཕྱིར། དེའི་རྒྱུད་ལ་བདེན་འཛིན་གྱི་རྣམ་པ་ཅན་གྱི་བློ་ཡོད་
པའི་ཕྱིར། དེའི་རྒྱུད་ལ་བདེན་འཛིན་གྱི་རྣམ་པ་ཤར་བའི་བློ་ཡོད་པའི་ཕྱིར། གཞན་ཡང་།
ཇི་ལྟ་བ་མཁྱེན་པའི་རྣམ་མཁྱེན་དེ་དེ་བཞིན་ཉིད་ཀྱི་རྣམ་པ་མ་ཡིན་པར་ཐལ། དེ་བཞིན་
ཉིད་ཀྱི་རྣམ་ལྡན་དུ་སྐྱེས་ན། དེའི་རྣམ་པ་ཡིན་པས་མ་ཁྱབ་པའི་ཕྱིར། མ་གྲུབ་ན། དེར་
ཐལ། རྣམ་མཁྱེན་གྱི་རྣམ་པ་ཤར་བའི་བློ་ཡིན་ན། དེའི་རྣམ་པ་ཡིན་པས་མ་ཁྱབ་པའི་ཕྱིར།
མ་གྲུབ་ན། རྣམ་མཁྱེན་འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ན།
རྣམ་མཁྱེན་ཡིན་པར་ཐལ། འདོད་པའི་ཕྱིར། ཁྱབ་པ་ཁས། རྩ་བར་འདོད་ན། སངས་
རྒྱས་འཕགས་པ་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་
མེད་པར་ཐལ། འདོད་པའི་ཕྱིར། གོང་གི་མཚན་ཉིད་ལ་རང་ལུགས་ཀྱི་སྐྱོན་ནི། ལམ་ཤེས་
གྱིས་རྟོགས་པར་བྱ་བ་ལམ་ཤེས་ཀྱི་རྣམ་པའི་མཚན་ཉིད་དང་། གཞི་ཤེས་ཀྱིས་རྟོགས་པར་
བྱ་བ། དེའི་རྣམ་པའི་མཚན་ཉིད་དུ་འཇོག་རིགས་པར་ཐལ། མཚན་ཉིད་དེ་འཐད་པའི་
ཕྱིར། དོགས་པ་ལྷག་མ་སྦྱོར་བའི་མཚན་ཉིད་ཀྱི་སྐབས་སུ་དཔྱད། འདོད་ན་བཀག་ཟིན།
ཁ་ཅིག རྣམ་མཁྱེན་གྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་
འགོག་པར་བྱེད་པའི་ཡེ་ཤེས་དེ་རྣམ་མཁྱེན་གྱི་ཤེས་རྣམ་གྱི་མཚན་ཉིད་ཟེར་ན། ཐེག་ཆེན་
གྱི་ཚོགས་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རྣམ་
མཁྱེན་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པའི་ཕྱིར། འདོད་ན། རྣམ་
མཁྱེན་ཡིན་པར་ཐལ་ལོ། །ཁ་ཅིག རྣམ་མཁྱེན་གྱི་དམིགས་པའི་ཆོས་ལ་ལོག་ཕྱོགས་སུ་སྒྲོ་
འདོགས་པའི་སྒྲོ་འདོགས་འགོག་པར་བྱེད་པའི་རྣམ་མཁྱེན་གྱི་འཛིན་སྟངས་སུ་དམིགས་པ།
རྣམ་མཁྱེན་གྱི་རྣམ་པའི་མཚན་ཉིད་ཟེར་ན། རྣམ་འཁྱེན་འཛིན་པའི་རྟོག་པ་ཆོས་ཅན།

རྣམ་མཁྱེན་གྱི་འཛིན་སྟངས་ཡིན་པར་ཐལ། རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་
ཁས། ༈ རང་ལུགས་ནི། རྣམ་མཁྱེན་གྱི་རྣམ་པ་ལེགས་པར་ཤར་ནས་སྒོམ་པར་བྱེད་པའི་
ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར། སེམས་དཔའི་རྒྱུད་ཀྱི་རྣམ་མཁྱེན་གྱི་
དམིགས་པའི་ཆོས་ལ་ལོག་ཕྱོགས་སུ་སྒྲོ་འདོགས་པའི་སྒྲོ་འདོགས་ཀྱི་གཉེན་པོའི་མཚན་༌་
ཉིད། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་མཁྱེན་གྱི་སྦྱོར་བ་སྒོམ་སྟོབས་ཀྱིས་ཐོབ་
པའི་ཤེས་རྣམ་མཐར་ཐུག་གང་ཞིག རང་སྲས་སངས་རྒྱས་འཕགས་པའི་བཞེད་དོན་ཕུན་
ཚོགས་བསྒྲུབ་ནུས་དེ། རྣམ་མཁྱེན་གྱི་ཤེས་རྣམ་གྱི་མཚན་ཉིད། རྩོད་པ་སྤོང་བ་སྔར་བཤད་
པ་ལས་ཤེས་པར་བྱའོ། །༌་འོད་ཀྱི་ཕྱོགས་སུ་ཁྱབ། །ཅད་ཆུ། དང་། ཥ
ཇ། དྲན་པ་ཉེར་གཞག་བཤད་པ། ན་ཀྱང་། ཀུན་ནས་ཀྱང་། །བྱེད་ན་བྱ་བ་བླ་
༈ དེ་ལ་ཐམས་ཅད་ཤེས་པ་ཉིད། །ཅེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་
པ་གཉིས་ལས། དང་པོ་ནི། དངོས་པོ་ལ་ཡོངས་སུ་རྟོགས་པའི་ལམ་ལ་བཞི་ཡོད་དེ། ལུས་
དྲན་པ་ཉེ་བར་བཞག་པ། ཚོར་བ་དྲན་པ་ཉེ་བར་བཞག་པ། སེམས་དྲན་པ་ཉེ་བར་བཞག་
པ། ཆོས་དྲན་པ་ཉེ་བར་བཞག་པ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག ལུས་ཚོར་
སེམས་ཆོས་བཞི་ལ་རང་དང་སྤྱིའི་མཚན་ཉིད་གཉིས་གཉིས་ཀྱིས་བརྟགས་ཏེ། སྒོམ་པར་
བྱེད་པའི་དྲན་པ་ཤེས་རབ་མཚུངས་ལྡན་དང་བཅས་པ། དྲན་པ་ཉེར་གཞག་གི་མཚན་
ཉིད། ཟེར་ན། དྲན་པ་ཉེར་གཞག་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་
ཐལ། མཚན་ཉིད་དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ལམ་ཞུགས་ཀྱི་མཁྱེན་
པ་ཡིན་དགོས་པའི་ཕྱིར། ༈ རང་ལུགས་ནི། ལུས་ཚོར་སེམས་ཆོས་བཞི་ལ་རང་དང་སྤྱིའི་
མཚན་ཉིད་གཉིས་གཉིས་ཀྱིས་བརྟགས་ཏེ། སྒོམ་པར་བྱེད་པའི་དྲན་པ་དང་ཤེས་རབ་གང་
རུང་གིས་བསྡུས་པའི་ལམ་ཞུགས་ཀྱི་མཁྱེན་པ། དྲན་པ་ཉེར་གཞག་གི་མཚན་ཉིད། དབྱེ་ན་
བཞི་ཡོད་དེ། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད།

༈ དེའི་འོག་ཏུ་ཞུགས་པ་ལ་བརྩོན་འགྲུས་འབྱུང་བས། ཞེས་སོགས་ཀྱི་སྐབས་སུ། སྦྱོར་བ་
དང་། མཐའ་དཔྱད་པ་གཉིས་ལས། དང་པོ་ནི། རྩོལ་བ་ལས་བྱུང་བའི་ལམ་ལ་བཞི་ཡོད་
དེ། དགེ་བ་མ་སྐྱེས་པ་བསྐྱེད་པ། སྐྱེས་པ་རྣམས་ཡང་དག་པར་སྤེལ་བ། མི་དགེ་བ་མ་སྐྱེས་
པ་མི་བསྐྱེད་པ། སྐྱེས་པ་རྣམས་ཡང་དག་པར་སྤོང་བའི་ཡང་དག་སྤོང་བ་རྣམས་སུ་ཡོད་
པའི་ཕྱིར། ཁོ་ན་རེ། དགེ་བ་མ་སྐྱེས་པ་སྐྱེད་པ་ཡོད་པར་ཐལ། སྦྱོར་བ་དེ་འཐད་པའི་ཕྱིར།
འདོད་ན། དགེ་བ་མ་སྐྱེས་པ་སྐྱེད་བྱེད་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ།
དགེ་བ་མ་སྐྱེས་པ་རྟག་པ་ཡིན་པའི་ཕྱིར། ཟེར་ན། རྩ་བར་མ་ཁྱབ་པོ། །ཁོ་ན་རེ། དགེ་བ་
མ་སྐྱེས་པ་སྐྱེད་པར་བྱེད་པ་ཡོད་པར་ཐལ། དེ་སྐྱེད་པར་བྱེད་པའི་ཡང་དག་སྤོང་བ་ཡོད་
པའི་ཕྱིར་ན་མ་ཁྱབ་སྟེ། ཆོས་སྐུ་དང་མཚུངས་ལྡན་ཡོད་པར་ཐལ། ཆོས་སྐུ་དང་མཚུངས་
ལྡན་གྱི་སེམས་བསྐྱེད་ཡོད་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཆོས་སྐུ་རྟག་པ་ཡིན་
པའི་ཕྱིར། གཞན་ཡང་། དགེ་བ་མ་སྐྱེས་པ་སྐྱེད་པར་བྱེད་པའི་ཡང་དག་སྤོང་བ་ཡིན་ན།
དགེ་བ་མ་སྐྱེས་པ་སྐྱེད་པར་བྱེད་པ་ཡིན་དགོས་པར་ཐལ། ཐལ་འགྱུར་དང་པོ་ལ་ཁྱབ་པ་
ཡོད་པའི་ཕྱིར། འདོད་ན། བྱང་སེམས་འཕགས་པའི་རྒྱུད་ཀྱི་དམིགས་མེད་ལ་དམིགས་
པའི་སྙིང་རྗེ་ཆོས་ཅན། དམིགས་མེད་ལ་དམིགས་པར་ཐལ། དེ་ལ་དམིགས་པའི་སྙིང་རྗེ་
ཡིན་པའི་ཕྱིར། ཁྱབ་པ་སོང་། འདོད་ན། དེ་ཆོས་ཅན། བདེན་མེད་ལ་དམིགས་པར་ཐལ།
་འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། གཉིས་པ་ལ་ཁ་ཅིག སྤོང་
གཉེན་ལ་བླང་དོར་བྱ་བར་སྤྲོ་བའི་བརྩོན་འགྲུས་དེ། ཡང་དག་སྤོང་བའི་མཚན་ཉིད་ཟེར་
ན། ཡང་དག་སྤོང་བ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་
དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་
པའི་ཕྱིར། རྟགས་བུད། རང་ལུགས་ནི། སྤང་གཉེན་ལ་བླང་དོར་བྱེད་པར་སྤྲོ་བའི་བརྩོན་
འགྲུས་སུ་གྱུར་པའི་ལམ་ཞུགས་ཀྱི་མཁྱེན་པ་དེ། ཡང་དག་སྤོང་བའི་མཚན་ཉིད། དབྱེ་ན་

སྔར་ལྟར་བཞི་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། རྩོད་པ་
སྤོང་བ་ལ་ཁ་ཅིག མི་དགེ་བ་སྐྱེས་པ་རྣམས་ཡང་དག་པར་སྤོང་བ་ཆོས་ཅན། ཁྱོད་ཀྱིས་དེ་
རྣམས་ཡང་དག་པར་སྤོང་བར་ཐལ། ཁྱོད་དེ་ཡང་དག་པར་སྤོང་བའི་ཡང་དག་སྤོང་བ་
ཡིན་པའི་ཕྱིར། རྟགས་ཁས། འདོད་ན། ཁྱོད་ཡང་དག་པར་ཡོད་པར་ཐལ། ཁྱོད་ཀྱིས་དེ་
རྣམས་ཡང་དག་པར་སྤོང་བའི་ཕྱིར་ན། མཁྱབ་བོ། ། ། ༡༡ །
ད ཏ། རྫུ་འཕྲུལ་གྱི་རྐང་པ་བཤད་པ། ཆུ་
༈ བརྩོན་འགྲུས་དང་ལྡན་པས་ན། སེམས་ལས་སུ་རུང་བར་བྱེད་པས། ཞེས་སོགས་ཀྱི་
སྐབས་སུ། སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། ཏིང་ངེ་འཛིན་ཡོངས་
སུ་སྦྱོང་བའི་ལམ་ལ་བཞི་ཡོད་དེ། འདུན་པའི་རྫུ་འཕྲུལ་གྱི་རྐང་པ་དང་། བརྩོན་འགྲུས་ཀྱི་
རྫུ་འཕྲུལ་གྱི་རྐང་པ་དང་། སེམས་པའི་རྫུ་འཕྲུལ་གྱི་རྐང་པ་དང། སྤྱོད་པའི་རྫུ་འཕྲུལ་གྱི་
རྐང་པ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག ཉེས་པ་ལྔ་ཡི་གཉེན་པོར་སྤོང་བའི་
འདུ་བྱེད་བརྒྱད་དང་ལྡན་པའི་ཏིང་ངེ་འཛིན། རྫུ་འཕྲུལ་གྱི་རྐང་པའི་མཚན་ཉིད་ཟེར་ན།
རྫུ་འཕྲུལ་གྱི་རྐང་པ་དང་ལྡན་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། མཚན་ཉིད་
དེ་འཐད་པའི་ཕྱིར། འདོད་མི་ནུས་ཏེ། དེ་ཡིན་ན་ལམ་ཞུགས་ཀྱི་མཁྱེན་པ་ཡིན་དགོས་
པའི་ཕྱིར། །རང་ལུགས་ནི། ཉེས་པ་ལྔ་ཡི་གཉེན་པོར་སྤོང་བའི་འདུ་བྱེད་བརྒྱད་དང་ལྡན་
པའི་ཏིང་ངེ་འཛིན་དུ་གྱུར་པའི་ལམ་ཞུགས་ཀྱི་མཁྱེན་པ། རྫུ་འཕྲུལ་གྱི་རྐང་པའི་མཚན་
ཉིད། དབྱེ་ན་བཞི་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་ཡོད།
བའི་ཐ། དབང་པོ་ལྔ་བཤད་པ།
༈ སེམས་ཡོངས་སུ་སྦྱོར་བ་བྱས་པ་ལ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱོད་པ་གཉིས་ལས། དང་པོ་ནི། མངོན་པར་རྟོགས་པར་སྦྱོར་བའི་ལམ་ལ་ལྔ་ཡོད་དེ།
བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་དད་པའི་དབང་པོ་ལ་སོགས་པ་ལྔ་ཡོད་པའི་
ཕྱིར། གཉིས་པ་ལ་ཁ་ཅིག རང་འབྲས་འཕགས་ལམ་བསྐྱེད་པ་ལ་རང་དབང་དུ་གྱུར་པའི་

མཁྱེན་པ། རྣམ་བྱང་གི་དབང་པོའི་མཚན་ཉིད་ཟེར་ན་མི་འཐད་དེ། རྣམ་བྱང་གི་དབང་
པོ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ། དགེ་སེམས་རྒྱུད་ལྡན་གི་ལམ་
མ་ཞུགས་ཀྱི་གང་ཟག་ཡོད་པ་གང་ཞིག དགེ་སེམས་ཡིན་ན་རང་གི་འཁོར་དུ་དད་སོགས་
དབང་པོ་ལྔ་འབྱུང་བས་ཁྱབ་པའི་ཕྱིར། རྟགས་བུད། རང་ལུགས་ནི། རང་འབྲས་
འཕགས་ལམ་བསྐྱེད་པ་ལ་རང་དབང་དུ་གྱུར་པའི་མཁྱེན་པ། བྱང་ཕྱོགས་སོ་བདུན་གྱི་
ནང་ཚན་དུ་གྱུར་པའི་རྣམ་བྱང་གི་དབང་པོའི་མཚན་ཉིད། དེ་ལ་བྱང་ཕྱོགས་སོ་བདུན་གྱི་
ནང་ཚན་དུ་གྱུར་པའི་དད་སོགས་དབང་པོ་ལྔ་ཡོད། ས་མཚམས་ཚོགས་ལམ་ཆུང་ངུ་ནས།
སངས་རྒྱས་ཀྱི་སའི་བར་ན་ཡོད།
ད། སྟོབས་ལྔ་བཤད་པ།
༈ དྲོ་བ་ལ་སོགས་པ་འཐོབ་པ་ལ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་དཔྱད་
པ་གཉིས་ལས། དང་པོ་ནི། མངོན་པར་རྟོགས་པ་དང་འབྲེལ་བའི་ལམ་ལ་ལྔ་ཡོད་དེ། བྱང་
ཕྱོགས་སོ་བདུན་གྱི་ནང་ཚན་དུ་གྱུར་པའི་དད་པ་ལ་སོགས་པའི་སྟོབས་ལྔ་ཡོད་པའི་ཕྱིར།
གཉིས་པ་ལ་ཁ་ཅིག རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པའི་མཁྱེན་པ། རྣམ་
བྱང་གི་སྟོབས་ཀྱི་མཚན་ཉིད་ཟེར་ན་མི་འཐད་དེ། རྣམ་བྱང་གི་སྟོབས་རྒྱུད་ལྡན་གྱི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། བརྩོན་འགྲུས་ཀྱི་སྟོབས་རྒྱུད་ལ་ལྡན་པའི་
ལམ་མ་ཞུགས་ཀྱི་གང་ཟག་ཡོད་པའི་ཕྱིར། སྟོབས་དྲུག་རྒྱུད་ལྡན་གྱི་ལམ་མ་ཞུགས་ཀྱི་གང་
ཟག་ཡོད་པའི་ཕྱིར་ཏེ། ཞི་གནས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར།།
རང་ལུགས་ནི། རང་གི་མི་མཐུན་ཕྱོགས་ཀྱིས་བརྫི་བར་མི་ནུས་པའི་ལམ་ཞུགས་ཀྱི་མཁྱེན་
པ། བྱང་ཕྱོགས་སོ་བདུན་གྱི་ནང་ཚན་དུ་གྱུར་པའི་རྣམ་བྱང་གི་སྟོབས་ཀྱི་མཚན་ཉིད།
དབྱེ་ན་ལྔ་ཡོད། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད།
བྱས་པ་ལ་ཁོ་ན་རེ། རང་ཉིད་གཅིག་པུ་ཞི་བདེ་དོན་གཉེར་གྱི་བློ་མངོན་དུ་བྱེད་ཁ་མའི་
ཐེག་ཆེན་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། །

རྟགས་གྲུབ་སྟེ། བྱང་སེམས་ཚོགས་ལམ་པའི་རྒྱུད་ལ་རྣམ་བྱང་གི་སྟོབས་ཡོད་པའི་ཕྱིར། །
འདོད་མི་ནུས་ཏེ། ཆོས་ཅན་དེའི་ཕྱིར། ཞེས་ཟེར། ་n/gzzས་པ་བ་བ་བ་སྒོ་
jpན། བྱང་ཆུབ་ཀྱི་ཡན་ལག་བདུན་བཤད་པ། དགྲ་བོ་ཟླ་བ་ལ་སྒྲ་༼ཕྱི་དམོ་
༈ དྲོ་བ་ལ་སོགས་པ་བཞི་རྟོགས་པ་ལ། ཞེས་སོགས་ཀྱི་སྐབས་སུ། སྦྱོར་བ་དང་མཐའ་
དཔྱད་པ་གཉིས་ལས། དང་པོ་ནི། མངོན་པ་རྟོགས་པའི་ལམ་ལ་བདུན་ཡོད་དེ། དྲན་པ་
ཡང་དག་བྱང་ཆུབ་ཀྱི་ཡན་ལག་ནས། བཏང་སྙོམས་ཡང་དག་བྱང་ཆུབ་ཀྱི་ཡན་ལག་གི་
བར་བདུན་ཡོད་པའི་ཕྱིར། གཉིས་པ་ལ་ཁ་ཅིག དང་པོར་བདེན་བཞིའི་གནས་ལུགས་
མངོན་སུམ་དུ་གསར་དུ་རྟོགས་པའི་མཁྱེན་པ། བྱང་ཆུབ་ཀྱི་ཡན་ལག་གི་མཚན་ཉིད་ཟེར་
ན། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། འདོད་མི་ནུས་
ཏེ། ཆོས་ཅན་དེའི་ཕྱིར། གཞན་ཡང་། ཉན་ཐོས་འཕགས་པ་ཡིན་ན། སྟོང་ཉིད་མངོན་
སུམ་དུ་རྟོགས་པས་ཁྱབ་པར་ཐལ། མཚན་ཉིད་དེ་འཐད་པ་གང་ཞིག ཉན་ཐོས་འཕགས་
པ་ཡིན་ན། བྱང་ཆུབ་ཡན་ལག་འཐོབ་པས་ཁྱབ་པའི་ཕྱིར། ༈ རང་ལུགས་ནི། རང་
འབྲས་བྱང་ཆུབ་ཀྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ། བྱང་ཆུབ་ཡན་ལག་གི་
མཚན་ཉིད། དབྱེ་ན་བདུན་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་
ཡོད། བྱས་པ་ལ་ཁོ་ན་རེ། ཐེག་ཆེན་གྱི་མཐོང་ལམ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། བྱང་ཆུབ་ཀྱི་རྒྱུ་ཡིན་
པར་ཐལ། བྱང་ཆུབ་ཀྱི་རྒྱུར་གྱུར་པའི་འཕགས་རྒྱུད་ཀྱི་མཁྱེན་པ་ཡིན་པའི་ཕྱིར། རྟགས་
ཁས། འདོད་མི་ནུས་ཏེ། བྱང་ཆུབ་རྟག་པ་ཡིན་པའི་ཕྱིར། ཞེས་ཟེར། རྒྱུ་ལ་ང་
པ། འཕགས་ལམ་ཡན་ལག་བརྒྱད་བཤད་པ། /g21 22g/jp
༈ བདེན་པ་མཐོང་བ་ཡོངས་སུ་ཤེས་པ་ལ། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས་ལས། དང་པོ་ནི། འཕགས་ལམ་ཡན་ལག་བརྒྱད་ཡོད་དེ། ཡང་

དག་པའི་ལྟ་བ་འཕགས་ལམ་ཡན་ལག་ནས། ཡང་དག་པའི་ཏིང་ངེ་འཛིན་འཕགས་པའི་
ལམ་ཡན་ལག་གི་བར་བརྒྱད་ཡོད་པའི་ཕྱིར། གཉིས་པ་ལ་ཁ་ཅིག བདེན་བཞིའི་གནས་
ལུགས་མངོན་སུམ་དུ་རྟོགས་ཟིན་སྒོམ་པར་བྱེད་པའི་ཡེ་ཤེས་དེ། འཕགས་ལམ་ཡན་ལག་
གི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། འཕགས་རྒྱུད་ཀྱི་མཁྱེན་པ་ཡིན་པའི་ཕྱིར།
འདོད་མི་ནུས་ཏེ། ཆོས་ཅན་དེའི་ཕྱིར། ༈ རང་ལུགས་ནི་རང་འབྲས་འཕགས་ལམ་གྱི་
རྒྱུར་གྱུར་པའི་འཕགས་རྒྱུད་ཀྱི་མཁྱེནཔ། འཕགས་ལམ་ཡན་ལག་གི་མཚན་ཉིད། དབྱེ་ན།
བརྒྱད་ཡོད། ས་མཚམས་ཚོགས་ལམ་ཆུང་ངུ་ནས་སངས་རྒྱས་ཀྱི་སའི་བར་ན་ཡོད། རྩོད་པ་
སྤོང་བ་ལ་ཁོ་ན་རེ། བྱང་ཕྱོགས་སོ་བདུན་གྱི་མ་མཐའི་ས་མཚམས་ཚོགས་ལམ་ཆུང་ངུ་ནས་
འཇོག་མི་རིགས་པར་ཐལ། ཚོགས་ལམ་ཆུང་ངུ་ལ་གནས་པའི་ཉན་ཐོས་ཀྱི་རྒྱུད་ལ་ཡང་
བྱང་ཕྱོགས་སོ་བདུན་མེད། ཚོགས་ལམ་ཆུང་ངུ་ལ་གནས་པའི་ཐེག་ཆེན་དུ་རིགས་ངེས་ཀྱི་
བྱང་སེམས་ཚོགས་ལམ་པའི་རྒྱུད་ལ་ཡང་བྱང་ཕྱོགས་སོ་བདུན་མེད་པའི་ཕྱིར་ཟེར་ན། མ་
ཁྱབ་སྟེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཚོགས་ལམ་ཆུང་ངུ་ལ་
གནས་པའི་སེམས་དཔའི་རྒྱུད་ལ་བྱང་ཕྱོགས་སོ་བདུན་ཡོད་པའི་ཕྱིར། དེ
1/2 ཕ། འདིར་བསྟན་གཉེན་པོའི་ལམ་གསུམ་བཤད་པ།
༈ ལམ་ཤེས་པ་ཉིད་ལ་གཉེན་པོའི་ལམ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། འདིར་བསྟན་གཉེན་པོའི་ལམ་ཆོས་ཅན། ཁྱོད་ལ་གསུམ་
ཡོད་དེ། ཁྱོད་ལ་རང་གི་ནང་ཚན་དུ་གྱུར་པའི་རྣམ་ཐར་སྒོམ་གསུམ་ཡོད་པའི་ཕྱིར།
གཉིས་པ་ལ། རང་ལུགས་བཞག་པ་དང་། དེ་ལ་རྩོད་པ་སྤོང་བ་གཉིས་ལས། དང་པོ་ནི།
རང་གི་བསལ་བྱར་གྱུར་པའི་སྒྲོ་འདོགས་ཀྱི་ཞེན་ཡུལ་མེད་པར་རྟོགས་པའི་སྒོ་ནས་རང་གི་
བསལ་བྱར་གྱུར་པའི་སྒྲོ་འདོགས་འཇོམས་པར་ནུས་པས་རབ་ཕྱེ་བའི་མཁྱེན་པ་དེ། འདིར་
བསྟན་གཉེན་པོའི་ལམ་གྱི་མཚན་ཉིད། དབྱེ་ན། འདིར་བསྟན་གཉེན་པོའི་ལམ་དུ་གྱུར་

པའི་རྣམ་ཐར་སྒོ་གསུམ་ཡོད། ས་མཚམས་ཚོགས་ལམ་ནས་སངས་རྒྱས་ཀྱི་སའི་བར་ན་
ཡོད། གཉིས་པ་ལ་ཁ་ཅིག གང་ཟག་གི་བདག་མེད་རྟོགས་པའི་བྱང་སེམས་ཀྱི་ཚོགས་ལམ་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། བྱང་ཆུབ་སེམས་དཔའ་
ལ་ཡོད་པ་དང་རྗེས་སུ་མཐུན་པའི་ལམ་ཤེས་ཀྱི་རྣམ་པ་ཡིན་པར་ཐལ། འདོད་པའི་ཕྱིར་ན།
མ་ཁྱབ་བོ། །ཁོ་ན་རེ། རྣམ་ཐར་སྒོ་གསུམ་གང་རུང་ཡིན་ན་གཉེན་པོའི་ལམ་ཡིན་པས་ཁྱབ་
པར་ཐལ། སྦྱོར་བ་དེ་འཐད་པའི་ཕྱིར། འདོད་ན། རྣམ་པར་ཐར་པའི་སྒོ་མཚན་མ་མེད་པ་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། དོན་དམ་བདེན་པ་ཡིན་པའི་ཕྱིར།
མ་གྲུབ་ན། དབུས་མཐའ་ལས། སྟོང་པ་ཉིད་དང་ཡང་དག་མཐའ། །མཚན་མ་མེད་དང་
དོན་དམ་སྟེ། །ཆོས་ཀྱི་དབྱིངས་ཀྱི་རྣམ་གྲངས་སོ། །ཞེས་གསུངས་པ་མི་འཐད་པར་ཐལ།
མ་གྲུབ་པ་དེའི་ཕྱིར། གཞན་ཡང་། རྣམ་པར་ཐར་པའི་སྒོ་སྟོང་པ་ཉིད་ཀྱང་ཡིན། ལམ་
ཡང་ཡིན་པའི་གཞི་མཐུན་པ་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་
ཏེ། རྣམ་པར་ཐར་པའི་སྒོ་སྟོང་པ་ཉིད་ཡིན་ན། སྟོང་པ་ཉིད་ཡིན་དགོས་པའི་ཕྱིར། མ་
གྲུབ་ན། དེ་ཡིན་ན་སྟོང་པ་ཉིད་མ་ཡིན་དགོས་པར་ཐལ། དེ་ཡིན་ན་སྟོང་པ་ཉིད་ཡིན་པས་
མ་ཁྱབ་པའི་ཕྱིར། འདོད་ན། ཆོས་རྣམས་ཀྱི་ངོ་བོ་ཉིད་བདེན་པས་སྟོང་པའི་སྟོང་ཉིད་
ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། ཆོས་རྣམས་ཀྱི་ངོ་བོ་རྒྱུ་འབྲས་
གསུམ་བདེན་པས་སྟོང་པ་ལ་རིམ་པ་བཞིན་རྣམ་ཐར་སྒོ་གསུམ་དུ་འཇོག་རིགས་པའི་ཕྱིར་
ཏེ། རྣམ་ཐར་སྒོ་གསུམ་ཤེས་པ་དང་། ཞེས་བཤད་པའི་ཕྱིར། ཞེས་ཟེར་དོགས་པའོ། །ཡང་
བ། སྤྲུལ་པའི་ལམ་གསུམ་བཤད་པ། དཔལ་
༈ སྤྲུལ་པའི་ལམ་ལ་གཟུགས་ཀྱི་འདུ་ཤེས་རྣམ་པར་མ་བཤིག་པ་དང་། ཞེས་སོགས་ཀྱི་
སྐབས་སུ་སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། སྤྲུལ་པའི་ལམ་ལ་གསུམ་
ཡོད་དེ། གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་
རྣམ་ཐར། གེགས་སེལ་སྡུག་པའི་རྣམ་ཐར་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག

རྣམ་ཐར་གསུམ་པོ་འདི་གསར་དུ་སྐྱེ་བའི་ལུས་རྟེན་ཡིན་ན། མིའི་ལུས་རྟེན་ཡིན་དགོས་ཏེ།
མཛོད་ལས། གཟུགས་མེད་ཅེས་བྱ་ཁམས་གསུམ་གྱི། །རྟེན་ཅན་ལྷག་མ་མི་ལས་སྐྱེས། །ཞེས་
གསུངས་པའི་ཕྱིར་ན། འགོག་སྙོམས་གསར་དུ་སྐྱེ་བའི་ལུས་རྟེན་ཅན་ཡིན་ན་མི་ཡིན་
དགོས་པར་ཐལ། མཛོད་ལས། འགོག་པ་དང་པོ་མིའི་ནང་དུ་ཞེས་བཤད་པའི་ཕྱིར། བྱང་
འཕགས་ཀྱི་ཆེད་དུ་བྱ་བའི་གདུལ་བྱ་ཡིན་ན་མི་ཡིན་དགོས་པར་ཐལ། མངོན་རྟོགས་རྒྱན་
ལས། མི་རྣམས་ཀྱི་ནི་སྐྱབས་དག་དང་ཞེས་བཤད་པའི་ཕྱིར། ཁྱབ་པ་སོང་། ཁ་ཅིག་
གཟུགས་མེད་གཟུགས་ལ་ལྟ་བའི་རྣམ་ཐར། བསམ་གཏན་གཟུགས་མེད་ཀྱི་དངོས་གཞི་ལ་
བརྟེན་ནས་སྐྱེ་ཟེར་ན་མི་འཐད་དེ། སེམས་ཅན་གྱི་རྒྱུད་ཀྱི་གཟུགས་མེད་གཟུགས་ལ་བལྟ་
བའི་རྣམ་ཐར་དང་། གཟུགས་མེད་ཀྱི་དངོས་གཞིའི་སྙོམས་འཇུག་གི་གཞི་མཐུན་མེད་པའི་
ཕྱིར། དེར་ཐལ། སེམས་ཅན་གྱི་རྒྱུད་ཀྱི་གཟུགས་མེད་ཀྱི་དངོས་གཞིའི་སྙོམས་འཇུག་ཡིན་
ན་གཟུགས་ཀྱི་རྣམ་པ་ཅན་མ་ཡིན་དགོས་པའི་ཕྱིར། ཞེས་གསེར་ཕྲེང་ལས་བཤད་དོ། །ཁ་
ཅིག རང་གི་བདག་རྐྱེན་དུ་གྱུར་པའི་བསམ་གཏན་གྱི་དངོས་གཞིའི་སེམས་ལ་བརྟེན་ནས་
རྣལ་འབྱོར་པ་རང་ལ་གཟུགས་ཅན་མ་ཡིན་པའི་འདུ་ཤེས་ཉེ་བར་བཞག་སྟེ། ཕྱི་རོལ་གྱི་
གཟུགས་རྣམས་ལ་བཟང་ངན་སྣ་ཚོགས་སུ་ལྟ་བར་བྱེད་པའི་ཏིང་ངེ་འཛིན་ཤེས་རབ་
མཚུངས་ལྡན་དང་བཅས་པ་གཟུགས་མེད་གཟུགས་ལ་ལྟ་བའི་རྣམ་ཐར་ཀྱི་མཚན་ཉིད་
ཟེར་ན། སངས་འཕགས་ཀྱི་རྒྱུད་ཀྱི་གཟུགས་མེད་གཟུགས་ལ་ལྟ་བའི་རྣམ་ཐར་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། སངས་འཕགས་ཀྱི་རྒྱུད་ལ་དེ་
ཡོད་པའི་ཕྱིར། འདོད་མི་ནུས་ཏེ། སངས་རྒྱས་འཕགས་པའི་རྒྱུད་ཀྱི་གཟུགས་མེད་
གཟུགས་ལ་ལྟ་བའི་རྣམ་ཐར་དེ་ལ་སངས་འཕགས་གཟུགས་ཅན་དུ་སྣང་བའི་ཕྱིར། ཁ་
ཅིག གཟུགས་སྡུག་པ་སྤྲུལ་པ་ལ་དགའ་བ་དང་། གཟུགས་མི་སྡུག་པ་སྤྲུལ་པ་ལ་མི་དགའ་
བའི་ཉོན་མོངས་པའི་གཉེན་པོར་གཟུགས་སྣང་ཐམས་ཅད་སྡུག་པར་རོ་གཅིག་ཏུ་མོ་227

ཐར་གྱི་མཚན་ཉིད་ཟེར་ན། སངས་རྒྱས་འཕགས་པའི་ཐུགས་རྒྱུད་ཀྱི་སྡུག་པའི་རྣམ་ཐར་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། གཟུགས་སྣང་ཐམས་
ཅད་སྡུག་པར་རོ་གཅིག་པར་ཐལ། འདོད་པའི་ཕྱིར། འདོད་ན། གཟུགས་ཐམས་ཅད་
ཡིད་འོང་གི་གཟུགས་ཡིན་པར་ཐལ། འདོད་པའི་ཕྱིར། འདོད་ན། ཡིད་མི་འོང་གི་
གཟུགས་མེད་པར་ཐལ། འདོད་པའི་ཕྱིར། ༈ རང་ལུགས་ནི། རང་གི་བདག་རྐྱེན་དུ་གྱུར་
པའི་རབ་མཐའི་བསམ་གཏན་ལ་བརྟེན་ནས་སྙོམས་འཇུག་གི་སྒྲིབ་པ་ཅི་རིགས་ལས་གྲོལ་
ཞིང་། སྤྲུལ་བསྒྱུར་སྣ་ཚོགས་སྟོན་པར་ནུས་པས་རབ་ཏུ་ཕྱེ་བའི་མཁྱེན་པ་དེ། སྐབས་
འདིར་བསྟན་གྱི་སྤྲུལ་ལམ་གྱི་མཚན་ཉིད། དབྱེ་ན། གཟུགས་ཅན་གཟུགས་ལ་ལྟ་བའི་རྣམ་
ཐར། གཟུགས་མེད་གཟུགས་ལ་ལྟ་བའི་རྣམ་ཐར། གེགས་སེལ་སྡུག་པའི་རྣམ་ཐར་རྣམས་
སུ་ཡོད་པའི་ཕྱིར། ས་མཚམས་ཐེག་ཆེན་གྱི་དབང་དུ་བྱས་ན་ཚོགས་ལམ་ཆེན་པོ་མན་ཆད་
དང་། ཐེག་དམན་གྱི་དབང་དུ་བྱས་ན་ཕྱིར་མི་འོང་ལུས་མངོན་བྱེད་གཉིས་ཀའི་ཆ་ལས་
རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ལ་ཡོད་པར་གསེར་ཕྲེང་ལས་བཤད་དོ།།
མ། མཐོང་ཆོས་ལ་བདེར་གནས་ཀྱི་ལམ་ལྔ་བཤད་པ། བར་བ་ལས་ཀྱི་
༈ མཐོང་བའི་ཆོས་ལ་བདེ་བར་གནས་པའི་ལམ་ལ། ཞེས་སོགས་ཀྱི་སྐབས་སུ། གཉིས་
ལས། དང་པོ་ནི། མཐོང་བའི་ཆོས་ལ་བདེ་བར་གནས་པའི་ལམ་ལ་ལྔ་ཡོད་དེ། གཟུགས་
མེད་ཀྱི་རྣམ་ཐར་བཞི། འགོག་པའི་རྣམ་ཐར་གཅིག་རྣམས་སུ་ཡོད་པའི་ཕྱིར། གཉིས་པ་ལ་
ཁོ་ན་རེ། འགོག་པའི་རྣམ་ཐར་དང་། འགོག་སྙོམས་དོན་གཅིག་ཏུ་གསུང་བ་མི་འཐད་དེ།
དང་པོ་དང་འདས་ལམ་གྱི་གཞི་མཐུན་ཡོད་པ་གང་ཞིག འགོག་སྙོམས་དང་འདས་ལམ་གྱི་
གཞི་མཐུན་མེད་པའི་ཕྱིར། རྣམ་བཤད་སྙིང་པོ་རྒྱུན་ལས། རྣམ་ཐར་བརྒྱད་ནི་བྱང་ཆུབ་
སེམས་དཔའ་རྣམས་ཀྱི་འདས་ལམ་གྱི་ངོ་བོར་སྐྱེད་ནུས་པ་དང་། འགོག་སྙོམས་འདས་
ལམ་གྱི་སྟོབས་ཀྱིས་འཐོབ་པས་འཇིག་བརྟེན་ལས་འདས་པའི་ལམ་དུ་བཞག་གོ ། ཞེས་
གསུངས་པའི་ཕྱིར། ༈ རང་ལུགས་ནི། རྣམ་ཐར་ཐོབ་ཟིན་གྱི་གང་ཟག་གི་རྒྱུད་ཀྱི་རང་

སའི་ཉོན་མོངས་པས་མ་སླད་པའི་མཁྱེན་པ་དེ། མཐོང་ཆོས་ལ་བདེ་བར་གནས་པའི་ལམ་
གྱི་མཚན་ཉིད། དབྱེ་ན། གཟུགས་མེད་ཀྱི་རྣམ་ཐར་བཞི་དང་འགོག་པའི་རྣམ་ཐར་གཅིག་
དང་ལྔ་ཡོད་པའི་ཕྱིར། ་ཚོར་བ་གསར་བ ་ནི་ང་ལ་
ཙ འཇིག་བརྟེན་ལས་འདས་པའི་ལམ་དགུ་བཤད་པ། དུ་བ་བླ། །ལ་
༈ འཇིག་རྟེན་ལས་འདས་པའི་ལམ་ལ། ཞེས་སོགས་ཀྱི་སྐབས་སུ། གཉིས་ལས། དང་པོ་
ནི། ཁ་ཅིག འདས་ལམ་ལ་དགུ་ཡོད་དེ། བསམ་གཏན་བཞི། གཟུགས་མེད་བཞི། འགོག་
པའི་སྙོམས་འཇུག་རྣམས་སུ་ཡོད་པའི་ཕྱིར་ཟིན་ན། བསམ་གཏན་བཞི་འདས་ལམ་ཡིན་
པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། དེ་རྒྱུད་ལྡན་གྱི་ཕྱི་རོལ་པ་ཡོད་
པའི་ཕྱིར། དེ་བཞིན་དུ་གཟུགས་མེད་བཞི་ཡང་འཕེན། འགོག་སྙོམས་འདས་ལམ་ཡིན་
པར་ཐལ། སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། དེ་ལྡན་མིན་འདུ་བྱེད་ཡིན་པའི་
ཕྱིར། རྟགས་གྲུབ་སྟེ། མཛོད་ལས། ལྡན་མིན་འདུ་བྱེད་བཅུ་བཞི་དང་། ཀུན་བཏུས་ལས།
ལྡན་མིན་འདུ་བྱེད་ཉེར་གསུམ་བཤད་པའི་ཕྱིར། དང་པོ་གྲུབ་སྟེ། མཛོད་ལས། མི་ལྡན་པ་
ཡི་འདུ་བྱེད་རྣམས། །ཐོབ་དང་མ་ཐོབ་སྐལ་མཉམ་དང་། །འདུ་ཤེས་མེད་སྙོམས་འཇུག་པ་
དང་། །སྲོག་དང་མཚན་ཉིད་རྣམས་དང་ནི། །མིང་གི་ཚོགས་ལ་སོགས་པ་ཡང་། །ཞེས་
སོགས་གསུངས་པའི་ཕྱིར། གཉིས་པ་གྲུབ་སྟེ། ཀུན་བཏུས་ལས། སེམས་དང་ལྡན་པ་མ་
ཡིན་པའི་འདུ་བྱེད་རྣམས་གང་ཞེ་ན། ཐོབ་པ་དང་། འདུ་ཤེས་མེད་པའི་སྙོམས་པར་
འཇུག་པ་དང་། འགོག་པའི་སྙོམས་པར་འཇུག་པ་དང་། འདུ་ཤེས་མེད་པ་དང་། ཞེས་
གསུངས་པའི་ཕྱིར། ཁོ་ན་རེ། རྣམ་མཁྱེན་ཆོས་ཅན། འདས་ལམ་མ་ཡིན་པར་ཐལ། ལྡན་
མིན་འདུ་བྱེད་ཡིན་པའི་ཕྱིར། མ་གྲུབ་ན། དེར་ཐལ། མཚུངས་ལྡན་མ་ཡིན་པའི་འདུ་བྱེད་
ཡིན་པའི་ཕྱིར། དེ་ཐལ། མཚུངས་ལྡན་འདུ་བྱེད་ཀྱི་ཕུང་པོ་དང་། མཚུངས་ལྡན་མ་ཡིན་
པའི་འདུ་བྱེད་ཀྱི་ཕུང་པོ་གང་རུང་གང་ཞིག དང་པོ་མ་ཡིན་པའི་ཕྱིར། དང་པོ་གྲུབ་སྟེ།
དེ་འདུ་བྱེད་ཀྱི་ཕུང་པོ་ཡིན་པའི་ཕྱིར་ཏེ། དེ་ཕུང་པོ་ལྔ་པོ་གང་རུང་གང་ཞིག་དེ་གཟུགས་

ཕུང་ཡང་མ་ཡིན། ཚོར་ཕུང་ཡང་མ་ཡིན། འདུ་ཤེས་ཀྱི་ཕུང་པོ་ཡང་མ་ཡིན། རྣམ་པར་
ཤེས་པའི་ཕུང་པོ་ཡང་མ་ཡིན་པའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། གཉིས་
པ་གྲུབ་སྟེ། ཤེས་པ་ཡིན་པའི་ཕྱིར། གསུམ་པ་དང་བཞི་པ་གྲུབ་སྟེ། སེམས་བྱུང་མ་ཡིན་
པའི་ཕྱིར་། །ལྔ་པ་གྲུབ་སྟེ། གཙོ་སེམས་མ་ཡིན་པའི་ཕྱིར། གོང་གི་རྟགས་གཉིས་པ་གྲུབ་སྟེ།
སེམས་བྱུང་མ་ཡིན་པའི་ཕྱིར། ཟེར་ན། རེ་ཞིག རྣམ་མཁྱེན་གཙོ་སེམས་ཡིན་པར་ཐལ།
མིག་ཤེས་གཙོ་སེམས་ཡིན་པའི་ཕྱིར། མ་གྲུབ་ན། དེར་ཐལ། མིག་ཤེས་འཁོར་གྱི་ཚོར་བ་
ཡོད་པའི་ཕྱིར་ཏེ། དབང་ཤེས་འཁོར་གྱི་ཚོར་བ་ཡོད་པའི་ཕྱིར་ཏེ། ཡིད་ཤེས་འཁོར་གྱི་
ཚོར་བ་ཡོད་པའི་ཕྱིར། མ་གྲུབ་ན། ཚོར་བ་མེད་པར་ཐལ། དབང་ཤེས་འཁོར་གྱི་ཚོར་བ་
ཡང་མེད། ཡིད་ཤེས་འཁོར་གྱི་ཚོར་བ་ཡང་མེད་པའི་ཕྱིར། རྟགས་ཁས། ཁོ་ན་རེ། གཙོ་
སེམས་སུ་གྱུར་པའི་རྣམ་མཁྱེན་དང་། སེམས་བྱུང་དུ་གྱུར་པའི་རྣམ་མཁྱེན་གཉིས་ཀ་ཆོས་
ཅན། འདས་ལམ་མ་ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར། རྟགས་སྔར་
བཞིན་གྲུབ། ཟེར་ན། དཔྱོད་དོ། ཁོ་ན་རེ། དེ་གཉིས་ཆོས་ཅན། ལྡན་མིན་འདུ་བྱེད་མ་
ཡིན་པར་ཐལ། ཤེས་པ་ཡིན་པའི་ཕྱིར། མ་གྲུབ་ན། དེར་ཐལ། སངས་རྒྱས་འཕགས་པའི་
རྒྱུད་ཀྱི་འགོག་སྙོམས་ཤེས་པ་ཡིན་པའི་ཕྱིར། མ་གྲུབ་ན། དེར་ཐལ། དེ་ཡེ་ཤེས་ཆོས་སྐུ་
ཡིན་པའི་ཕྱིར། རྟག་གྲུབ་སྟེ། དེའི་རྒྱུད་ཀྱི་མཐར་གནས་སྙོམས་འཇུག་དགུ་ཡེ་ཤེས་ཆོས་སྐུ་
ཡིན་པའི་ཕྱིར། རྟག་གྲུབ་སྟེ། མཐར་གྱིས་ནི། སྙོམས་འཇུག་དགུ་ཡི་བདག་ཉིད་ལ། ཆོས་
ཀྱི་སྐུ་ཞེས་བརྗོད་པ་ཡིན། ཞེས་གསུངས་པའི་ཕྱིར། དེ་བཞིན་དུ་དེ་འདས་ལམ་ཡིན་པར་
ཐལ། བྱང་སེམས་མཐོང་ལམ་པའི་རྒྱུད་ཀྱི་འགོག་སྙོམས་དེ་མཐོང་ལམ་རྩེ་སྦྱོར་དང་། བྱང་
སེམས་སྒོམ་ལམ་པའི་རྒྱུད་ཀྱི་འགོག་སྙོམས་དེ་སྒོམ་ལམ་རྩེ་སྦྱོར་ཡིན་པའི་ཕྱིར། དང་པོ་
གྲུབ་སྟེ། དེའི་རྒྱུད་ཀྱི་ཏིང་ངེ་འཛིན་སེང་གེ་རྣམ་བསྒྱིངས་དེ་དེ་ཡིན་པའི་ཕྱིར་ན་མ་ཁྱབ།
མ་གྲུབ་ན། དེར་ཐལ། དེ་ནས་སེང་གེ་རྣམ་བསྒྱིངས་པ་ཞེས་གསུངས་པའི་ཕྱིར། གཉིས་པ་
གྲུབ་སྟེ། དེའི་རྒྱུད་ཀྱི་སྦྱོར་བ་སེང་གེ་རྣམ་བསྒྱིངས་དེ་དེ་ཡིན་པའི་ཕྱིར་ན་མ་ཁྱབ། མ་གྲུབ་

ན དེར་ཐལ། འགོག་དང་བཅས་པའི་སྙོམས་འཇུག་དགུར། ཞེས་གསུངས་པའི་ཕྱིར།
ཡང་དེའི་རྒྱུད་ཀྱི་འགོག་སྙོམས་སྒོམ་ལམ་རྩེ་སྦྱོར་ཡིན་པར་ཐལ། དེ་ལྟར་གཅིག་ལ་སོགས་
པ་བོར་ནས་འགོག་པའི་སྙོམས་པར་འཇུག་པ་ལ་ཐུག་པའི་བར་དུ་མི་འདྲ་བའི་སྒོ་ནས་འགྲོ་
བས་ན་མི་འདྲ་བར་འགྲོ་བ་ཐོད་རྒལ་གྱི་སྙོམས་པར་འཇུག་པ་ལ་དབང་བ་ཉིད་ཀྱི་མཚན་
ཉིད་མངོན་སུམ་དུ་བྱེད་པས་ན་སྒོམ་པའི་ལམ་ཡིན་ནོ། ཞེས་པའི་དོན་གྲུབ་པའི་ཕྱིར།
ཟེར་ན། མ་ཁྱབ་སྟེ། སངས་རྒྱས་འཕགས་པའི་རྒྱུད་ཀྱི་ཉོན་མོངས་མེད་པ་དེ་ཡེ་ཤེས་ཆོས་
སྐུ་ཡིན་པར་ཐལ། ཉོན་མོངས་མེད་ལ་ཆོས་ཀྱི་སྐུ་ཞེས་བརྗོད་པ་ཡིན། ཞེས་གསུངས་པའི་
ཕྱིར། བྱང་སེམས་སྒོམ་ལམ་པའི་རྒྱུད་ཀྱི་འདོད་སེམས་དེ། སྒོམ་ལམ་རྩེ་སྦྱོར་ཡིན་པར་ཐལ།
དེ་ལྟར་གཅིག་ལ་སོགས་པ་བོར་ནས། ཞེས་གསུངས་པའི་ཕྱིར། ཁྱབ་པ་ཁས། འདོད་མི་
ནུས་ཏེ། དེའི་རྒྱུད་ཀྱི་མིག་ཤེས་སྒོམ་ལམ་རྩེ་སྦྱོར་མ་ཡིན་པའི་ཕྱིར། འགོག་སྙོམས་ཀྱི་
མཐའ་དཔྱོད་གཞན་རྣམས་ཟུར་དུ་འཆད་དོ། །ཤེས་པ་ཡིན་ན་ལྡན་མིན་འདུ་བྱེད་མ་ཡིན་
དགོས་ཟེར་བ་མི་འཐད་དེ། རང་རིག་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་ཡིན་པའི་ཕྱིར། དེར་ཐལ། དེ་དང་མཚུངས་
ལྡན་འདུ་བྱེད་ཀྱི་ཕུང་པོ་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། དེ་
འདུ་བྱེད་ཀྱི་ཕུང་པོ་ཡིན་པའི་ཕྱིར་ཏེ། དེ་ཕུང་པོ་ལྔ་པོ་གང་རུང་གང་ཞིག་དེ་གཟུགས་
ཕུང་ཡང་མ་ཡིན། ཚོར་ཕུང་ཡང་མ་ཡིན། འདུ་ཤེས་ཀྱི་ཕུང་པོ་ཡང་མ་ཡིན། རྣམ་པར་
ཤེས་པའི་ཕུང་པོ་ཡང་མ་ཡིན་པའི་ཕྱིར། དང་པོ་དང་གཉིས་པ་སླ། གསུམ་པ་དང་བཞི་པ་
གྲུབ་སྟེ། སེམས་བྱུང་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། ལྔ་པ་གྲུབ་སྟེ། གཙོ་
སེམས་མ་ཡིན་པའི་ཕྱིར་ཏེ། རང་རིག་ཡིན་པའི་ཕྱིར། རང་ལུགས་ཀྱི་སྦྱོར་བ་ནི། འཇིག་
རྟེན་ལས་འདས་པའི་ལམ་གྱི་སྒྲས་བརྗོད་རིགས་ལ་དགུ་ཡོད་དེ། འདས་ལམ་དུ་གྱུར་པའི་
བསམ་གཏན་བཞི། དེར་གྱུར་པའི་གཟུགས་མེད་བཞི། འགོག་པའི་སྙོམས་འཇུག་རྣམས་སུ་
ཡོད་པའི་ཕྱིར། །

ཚ། སངས་རྒྱས་ཉིད་ཀྱི་ལམ་བཅུ་བཤད་པ། ཡུལ་ན་དེ་གས་ཀྱི་
་༈ སངས་རྒྱས་ཉིད་ཀྱི་ལམ་ལ་སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་བཅུ་སྟེ། ཞེས་སོགས་
ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། སངས་རྒྱས་ཉིད་ཀྱི་
ལམ་ཆོས་ཅན། ཁྱོད་ལ་བཅུ་ཡོད་དེ། ཕར་ཕྱིན་བཅུ་ཡོད་པའི་ཕྱིར། ཁོ་ན་རེ། སློབ་ལམ་
ན་ཕར་ཕྱིན་བཅུ་ཡོད་པར་ཐལ། སྦྱོར་བ་དེ་འཐད་པའི་ཕྱིར། ཁྱབ་སྟེ། སློབ་ལམ་གྱི་སྦྱིན་
སོགས་ཕར་ཕྱིན་བཅུ་སྐབས་འདིའི་སངས་རྒྱས་ཉིད་ཀྱི་ལམ་ཡིན་པའི་ཕྱིར་ཏེ། ཐེག་ཆེན་
གྱི་མཐོང་ལམ་བཟོད་པ་བརྒྱད་སྤོང་བའི་ལམ་ལ་བར་ཆད་མེད་པའི་ལམ་ཞེས་སོགས་ཀྱི་
སྐབས་ནས་དངོས་སུ་བསྟན་པའི་སྤོང་བའི་ལམ་ཡིན་པའི་ཕྱིར། ཟེར་ན། རྩ་བར་མ་ཁྱབ་
བོ། །གཉིས་པ་ལ་ཁ་ཅིག སངས་རྒྱས་ཀྱི་ལམ་ཡིན་ན། སངས་རྒྱས་རང་རྒྱུད་ཀྱིས་བསྡུས་
པས་ཁྱབ་ཟེར་ན། མི་འཐད་དེ། སངས་རྒྱས་ཀྱི་སར་བགྲོད་པར་བྱེད་པའི་ལམ་ཡིན་ན་
སངས་རྒྱས་ཀྱི་ལམ་ཡིན་དགོས་པའི་ཕྱིར་ཏེ། ཐར་པར་བགྲོད་པར་བྱེད་པའི་ལམ་ཡིན་ན།
ཐར་ལམ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། སངས་རྒྱས་འཕགས་པའི་སར་བགྲོད་
པར་བྱེད་པའི་ལམ་ཡིན་ན་སངས་རྒྱས་འཕགས་པའི་ལམ་ཡིན་དགོས་པར་ཐལ། སངས་
རྒྱས་ཀྱི་སར་བགྲོད་པར་བྱེད་པའི་ལམ་ལ་དེའི་ཕྱིར། རྟགས་ཁས། འདོད་ན། དམན་ལམ་
སྔོན་དུ་མ་སོང་བའི་ཐེག་ཆེན་གྱི་ཚོགས་ལམ་ཆོས་ཅན། དེར་ཐལ། དེའི་ཕྱིར། འདོད་ན།
དེ་ཆོས་ཅན། འཕགས་ལམ་ཡིན་པར་ཐལ། འདོད་པའི་ཕྱིར་ན་རྩ་བ་མ་ཁྱབ་བོ། དེ་ལ་ཁ་
ཅིག སྒྲ་ཆོས་ཅན། འཕགས་པའི་མིག་ཤེས་ཀྱི་གཟུང་བྱ་ཡིན་པར་ཐལ། སངས་རྒྱས་
འཕགས་པའི་མིག་ཤེས་ཀྱི་གཟུང་བྱ་ཡིན་པའི་ཕྱིར། ཁྱབ་པ་འགྲིག འདོད་ན། དེ་ཆོས་
ཅན། མིག་ཤེས་ཀྱི་གཟུང་བྱ་ཡིན་པར་ཐལ་ལོ། ཞེས་ཟེར། ཁོ་ན་རེ། ཉན་ཐོས་ཀྱི་ཚོགས་
ལམ་ཆོས་ཅན། སངས་རྒྱས་ཀྱི་ལམ་ཡིན་པར་ཐལ། དེའི་སར་བགྲོད་པར་བྱེད་པའི་ལམ་
ཡིན་པའི་ཕྱིར། ཁྱབ་པ་ཁས། འདོད་ན། ཐེག་ཆེན་གྱི་ལམ་ཡིན་པར་ཐལ། འདོད་པའི་
ཕྱིར་ཟེར་ན་མ་ཁྱབ། ཡང་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་ཀྱི་ཚོགས་

ལམ་ཆོས་ཅན། སངས་རྒྱས་ཀྱི་སློབ་ལམ་ཡིན་པར་ཐལ། དེའི་ལམ་གང་ཞིག སངས་རྒྱས་
ཀྱི་མི་སློབ་ལམ་མ་ཡིན་པའི་ཕྱིར། དང་པོ་ཁས། གཉིས་པ་སླ། འདོད་ན། སངས་རྒྱས་སུ་
གྱུར་པའི་སློབ་པ་ཡོད་པར་ཐལ། སངས་རྒྱས་ཀྱི་སློབ་ལམ་ཡོད་པའི་ཕྱིར། རྟགས་ཁས།
ཟེར་ན། བྱང་སེམས་སུ་གྱུར་པའི་སྤངས་རྟོགས་མཐར་ཕྱིན་པའི་གང་ཟག་ཡོད་པར་ཐལ།
བྱང་སེམས་ཀྱི་སྤངས་རྟོགས་མཐར་ཕྱིན་པའི་ལམ་ཡོད་པའི་ཕྱིར། ཁྱབ་པ་སོང་། མ་གྲུབ་
ན། དེར་ཐལ། སེམས་པའི་རྣལ་འབྱོར་མཐར་ཐུག་ཡོད་པའི་ཕྱིར། ཁོ་ན་རེ། སངས་རྒྱས་
སློབ་པ་ཡོད་པར་ཐལ། སངས་རྒྱས་ཀྱི་སློབ་ལམ་ཡོད་པའི་ཕྱིར་ཟེར་ན། སངས་རྒྱས་ཉན་
ཐོས་ཡིན་པ་ཡོད་པར་ཐལ། སངས་རྒྱས་ཀྱི་ཉན་ཐོས་ཀྱི་ལམ་ཡོད་པའི་ཕྱིར། ཁྱབ་པ་
འགྲིག མ་གྲུབ་ན། དེར་ཐལ། སངས་རྒྱས་ཀྱི་ཉན་ཐོས་ཡོད་པའི་ཕྱིར་ཏེ། སངས་རྒྱས་ཀྱི་
གདུལ་བྱ་ཡོད་པའི་ཕྱིར། །
ཛ། ཐུན་མོང་མིན་པའི་རྣམ་མཁྱེན་གྱི་ཤེས་རྣམ་ལ་དོགས་པ་གཅོདཔ། །
༈ རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་ནི་ཤིན་ཏུ་ཕུལ་དུ་བྱུང་བའི་ཕྱིར། ཞེས་
སོགས་ཀྱི་སྐབས་སུ་གཉིས་ལས། དང་པོ་ནི། སངས་རྒྱས་འཕགས་པའི་སྟོབས་སོགས་སོ་
དགུ་ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ཏེ། ཤིན་ཏུ་ཕུལ་དུ་བྱུང་
བ་མཐར་ཐུག་པའི་མཁྱེན་པ་ཡིན་པའི་ཕྱིར། བྱས་པ་ལ་ཁ་ཅིག སངས་རྒྱས་ཀྱི་སྟོབས་
སོགས་སོ་དགུ་ཆོས་ཅན། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་ཏེ། ཤིན་ཏུ་
ཕུལ་དུ་བྱུང་བ་མཐར་ཐུག་པའི་མཁྱེན་པ་གང་ཞིག སངས་རྒྱས་ཁོ་ནའི་རྟོགས་རིགས་སུ་
གནས་པའི་ཕྱིར། ཟེར་ན། རེ་ཞིག སངས་རྒྱས་འཕགས་པའི་རྒྱུད་ཀྱི་དེ་བཞིན་ཉིད་ཀྱི་
རྣམ་པ་ཡིན་ན་སངས་རྒྱས་ཁོ་ནའི་རྟོགས་རིགས་སུ་གནས་པས་ཁྱབ་པར་ཐལ། སྦྱོར་བ་དེ་
འཐད་པའི་ཕྱིར། འདོད་ན། ཇི་ལྟ་བ་མཁྱེན་པའི་རྣམ་མཁྱེན་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། སངས་རྒྱས་འཕགས་པའི་རྒྱུད་ལ་རྣམ་མཁྱེན་གྱི་ཤེས་རྣམ་དུ་གྱུར་
པའི་དེ་བཞིན་ཉིད་ཀྱི་རྣམ་པ་ཡོད་པའི་ཕྱིར། འདོད་མི་ནུས་ཏེ། དེ་བྱང་སེམས་ཀྱི་རྟོགས་

རིགས་སུ་གནས་པའི་ཕྱིར། མ་གྲུབ་ན། སངས་རྒྱས་འཕགས་པའི་རྒྱུད་ལ་བྱང་སེམས་ཀྱི་
རྟོགས་རིགས་སུ་གནས་པའི་མཁྱེན་པ་མེད་པར་ཐལ། མ་གྲུབ་པ་དེའི་ཕྱིར། གཞན་ཡང་།
སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་སངས་རྒྱས་ཁོ་ནའི་རྟོགས་རིགས་སུ་གནས་
པར་ཐལ། སྟོབས་སོགས་ཤེས་རྣམ་སོ་དགུ་སངས་རྒྱས་ཁོ་ནའི་རྟོགས་རིགས་སུ་གནས་པའི་
ཕྱིར། འདོད་ན། སངས་རྒྱས་འཕགས་པའི་ཐུགས་རྒྱུད་ཀྱི་བྱམས་པ་དང་། སྙིང་རྗེ་ཆེན་པོ་
སངས་རྒྱས་ཁོ་ནའི་རྟོགས་རིགས་སུ་གནས་པར་ཐལ། འདོད་པའི་ཕྱིར། འདོད་ན། དེ་
རྣམས་བྱང་སེམས་ཀྱི་རྟོགས་རིགས་སུ་མི་གནས་པར་ཐལ་ལོ། །འདོད་ན། སངས་རྒྱས་
འཕགས་པའི་རྒྱུད་ལ་བྱང་སེམས་ཀྱི་རྟོགས་རིགས་སུ་གནས་པའི་མཁྱེན་པ་མེད་པར་ཐལ།
འདོད་པའི་ཕྱིར། གཉིས་པ་ལ་ཁ་ཅིག རྣམ་མཁྱེན་གྱི་རྣམ་པ་གང་ཞིག རང་གི་རིགས་
འདྲ་མཚན་ཉིད་པ་འཕགས་པ་འོག་མའི་རྒྱུད་ལ་ཡོད་པ། ། ཐུན་མོང་བའི་རྣམ་མཁྱེན་གྱི་
རྣམ་པའི་མཚན་ཉིད། དེ་གང་ཞིག་རང་གི་རིགས་འདྲ་མཚན་ཉིདཔ་དེ་ལྟར་མེད་པ་དེ།
ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། སྟོབས་བཅུ་ཆོས་ཅན།
རང་གི་རིགས་འདྲ་མཚན་ཉིད་པ་འཕགས་པ་འོག་མའི་རྒྱུད་ལ་མེད་པར་ཐལ། མཚོན་བྱ་
དེའི་ཕྱིར། རྟགས་སླ། འདོད་མི་ནུས་ཏེ། སྟོབས་བཅུའི་ཉེར་ལེན་མཚན་ཉིད་པ་འཕགས་
པ་འོག་མའི་རྒྱུད་ལ་ཡོད་པའི་ཕྱིར་ཏེ། ཁྱོད་རྣམ་མཁྱེན་ཡིན་པའི་ཕྱིར། ཁ་ཅིག རྣམ་
མཁྱེན་གྱི་རྣམ་པ་གང་ཞིག རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་
ཡོད་པའི་རིགས་སུ་གནས་པ། ཐུན་མོང་བའི་རྣམ་མཁྱེན་གྱི་རྣམ་པའི་མཚན་ཉིད། དེ་གང་
ཞིག་རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་མེད་པའི་རིགས་སུ་
གནས་པ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པའི་མཚན་ཉིད་ཟེར་ན། ཤེས་བྱ་
ཆོས་ཅན། བྱང་སེམས་འཕགས་པའི་རྒྱུད་ལ་དྲན་པ་ཉེར་བཞག་ཡོད་པའི་རྒྱུ་མཚན་གྱིས་
སངས་རྒྱས་འཕགས་པའི་རྒྱུད་ཀྱི་དྲན་པ་ཉེར་བཞག་དེ་རང་གི་སྡེ་ཚན་མཚན་ཉིད་པ་
འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པར་འཇོག་རིགས་པར་ཐལ། དེ་

ཐུན་མོང་བའི་རྣམ་མཁྱེན་གྱི་རྣམ་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ།
ཐུན་མོང་བའི་རྣམ་མཁྱེན་གྱི་རྣམ་པ་གཞི་གྲུབ་པའི་ཕྱིར། རྩ་བར་འདོད་ན། སངས་རྒྱས་
འཕགས་པའི་རྒྱུད་ཀྱི་སོ་སོ་ཡང་དག་པ་རིག་པ་བཞི་པོ་དེ། རང་གི་སྡེ་ཚན་མཚན་ཉིད་པ་
འཕགས་པ་འོག་མའི་རྒྱུད་ལ་ཡོད་པའི་རིགས་སུ་གནས་པར་ཐལ། བྱང་སེམས་འཕགས་
པའི་རྒྱུད་ལ་སོ་སོ་ཡང་དག་པ་རིག་པ་བཞི་ཡོད་པའི་ཕྱིར། ཁྱབ་པ་ཁས། མ་གྲུབ་ན། དེར་
ཐལ། བྱང་སེམས་ས་དགུ་པ་བའི་རྒྱུད་ལ་སོ་སོ་ཡང་དག་པར་རིག་པ་ཡོད་པའི་ཕྱིར་ཏེ། སོ་
སོ་ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་ཡིན། །ཞེས་བཤད་པའི་ཕྱིར། རྩ་
བར་འདོད་ན། དེ་ཆོས་ཅན། རང་གི་སྡེ་ཚན་མཚན་ཉིད་པ་འཕགས་པ་འོག་མའི་རྒྱུད་ལ་
མེད་པའི་རིགས་སུ་གནས་པར་ཐལ། ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་ཡིན་
པའི་ཕྱིར། དོན་ལ་འཁོར་གསུམ་ཡིན་ནོ། །གཞན་ཡང་། ཐུན་མོང་བའི་རྣམ་མཁྱེན་ཡོད་
པར་ཐལ། ཐུན་མོང་བའི་རྣམ་མཁྱེན་གྱི་ཤེས་རྣམ་ཡོད་པའི་ཕྱིར། མ་གྲུབ་ན་མཚན་ཉིད་
དེ་འཐད་པར་བུད། འདོད་ན། ཉན་ཐོས་དང་ཐུན་མོང་བའི་རྣམ་མཁྱེན་ཡོད་པར་ཐལ།
འདོད་པའི་ཕྱིར། འདོད་མི་ནུས་ཏེ། རྣམ་མཁྱེན་ཡིན་ན་སངས་རྒྱས་ཀྱི་ཐུན་མོང་མ་ཡིན་
པའི་རྣམ་མཁྱེན་ཡིན་དགོས་པའི་ཕྱིར། ཁ་ཅིག ཐུན་མོང་བའི་རྣམ་མཁྱེན་གྱི་རྣམ་པར་
མེད་ཟེར་བ་མི་འཐད་དེ། ཐུན་མོང་བའི་རྣམ་མཁྱེན་འཛིན་པའི་རྟོག་པ་དེ་ཐུན་མོང་བའི་
རྣམ་མཁྱེན་གྱི་རྣམ་པ་ཡིན་པའི་ཕྱིར་ཏེ། གང་ཟག་གི་བདག་འཛིན་དེ་གང་ཟག་གི་བདག་
གི་རྣམ་པ་ཡིན་པའི་ཕྱིར། རྟགས་གྲུབ་ཟིན། ཁ་ཅིག ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པ་ཡིན་ན་སྤངས་རྟོགས་མཐར་ཕྱིན་པའི་ཤེས་རྣམ་ཡིན་པས་ཁྱབ་ཟེར་བ་མི་འཐད་དེ།
དེ་འཛིན་པའི་རྟོག་པ་དེ་དེའི་རྣམ་པ་ཡིན་པའི་ཕྱིར། ༈ རང་ལུགས་ནི། རང་འཐོབ་བྱེད་
ཀྱི་ཐབས་སུ་གྱུར་པའི་རྣམ་མཁྱེན་གྱི་སྦྱོར་བ་སྒོམ་སྟོབས་ཀྱིས་འཐོབ་པའི་ཤེས་རྣམ་མཐར་
ཐུག་གང་ཞིག རང་སྲས་སངས་རྒྱས་འཕགས་པའི་བཞེད་དོན་ཕུན་ཚོགས་བསྒྲུབ་ནུས་དེ།
རྣམ་མཁྱེན་གྱི་ཤེས་རྣམ་གྱི་མཚན་ཉིད། དབྱེ་ན། སྟོབས་བཅུ། མི་འཇིགས་པ་བཞི། སོ་སོ་

ཡང་དག་རིག་པ་བཞི། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། དེ་བཞིན་ཉིད་ཀྱི་
རྣམ་པ། རང་བྱུང་གི་རྣམ་པ། སངས་རྒྱས་ཉིད་ཀྱི་རྣམ་པ་རྣམས་སུ་ཡོད་པའི་ཕྱིར། རྩོད་
སྤོང་ལ་ཁ་ཅིག སོ་སོ་ཡང་དག་རིག་པ་བཞི་རྣམ་མཁྱེན་གྱི་ཤེས་རྣམ་ཡིན་པར་ཐལ། རྣམ་
མཁྱེན་གྱི་ཤེས་རྣམ་དེ་ལ་བདུན་པོ་དེར་འབྱེད་རིགས་པའི་ཕྱིར། རྟགས་ཁས། འདོད་ན།
ས་དགུ་པ་བའི་རྒྱུད་ལ་དེ་མེད་པར་ཐལ། འདོད་པའི་ཕྱིར། གཞན་ཡང༌། དེ་བཞིན་ཉིད་
ཀྱི་རྣམ་པ་རྣམ་མཁྱེན་གྱི་ཤེས་རྣམ་ཡིན་པར་ཐལ། རྣམ་མཁྱེན་གྱི་ཤེས་རྣམ་དེ་ལ། སྔར་
བཤད་པའི་ལམ་བདུན་པོ་དེར་འབྱེད་རིགས་པའི་ཕྱིར། འདོད་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་དེ་དེ་བཞིན་ཉིད་ཀྱི་རྣམ་པ་མ་ཡིན་པར་ཐལ། འདོད་པའི་ཕྱིར།
འདོད་མི་ནུས་ཏེ། དེ་ལ་དེ་བཞིན་ཉིད་ཀྱི་རྣམ་པ་ཤར་བའི་ཕྱིར། ཞེས་ཟེར་རོ། །
ལྔའི་ཝ། སྟོབས་བཅུ་བཤད་པ། ཁ་
༈ དེ་ལ་ནི་གནས་དང་གནས་མ་ཡིན་པ་མཁྱེན་པའི་སྟོབས་དང་། ཞེས་སོགས་ཀྱིས་སྐབས་
སུ། སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། སངས་རྒྱས་ཀྱི་སྟོབས་དེ་ལ་
བཅུ་ཡོད་དེ། གནས་དང་གནས་མ་ཡིན་པ་མཁྱེན་པའི་སྟོབས་ནས། ཟག་པ་ཟད་པ་མཁྱེན་
པའི་སྟོབས་ཀྱི་བར་བཅུ་ཡོད་པའི་ཕྱིར། གཉིས་པ་ལ་ཁ་ཅིག རང་གི་མི་མཐུན་ཕྱོགས་ཟིལ་
གྱིས་གནོན་ནུས་པས་རབ་ཏུ་ཕྱེ་བའི་མཁྱེན་པ་མཐར་ཐུག སྟོབས་ཀྱི་མཚན་ཉིད་ཟེར་བ་
མི་འཐད་དེ། སྟོབས་རྒྱུད་ལ་ལྡན་པའི་སེམས་ཅན་ཡོད་པའི་ཕྱིར་ཏེ། རྣམ་བྱང་གི་དབང་
པོ་རྒྱུད་ལ་ལྡན་པའི་བྱང་སེམས་ཅན་ཡོད་པའི་ཕྱིར། ༈ རང་ལུགས་ནི། རང་གི་མི་མཐུན་
ཕྱོགས་ཀྱིས་བརྫི་བར་མི་ནུས་པའི་མཁྱེན་པ་མཐར་ཐུག་དེ། སངས་རྒྱས་ཀྱི་སྟོབས་ཀྱི་
མཚན་ཉིད། དབྱེ་ན་བཅུ་ཡོད། བ ཀ་716 མ་བྱ་
ཁ2 ཞ། མི་འཇིགས་པ་བཞི་བཤད་པ། དབྱེན་གྱི་ཀན་
༈ ང་ནི་སངས་རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང་། ཞེས་སོགས་ཀྱི་སྐབས་
སུ་སྦྱོར་བ་དང་། མཐའ་དཔྱད་པ་གཉིས། དང་པོ་ནི། མི་འཇིགས་པ་ལ་བཞི་ཡོད་དེ།

རང་དོན་སྤངས་རྟོགས་དམ་བཅས་པ་ལ་མི་འཇིགས་པ་གཉིས། གཞན་དོན་སྤངས་གཉེན་
དམ་བཅས་པ་ལ་མི་འཇིགས་པ་གཉིས་ཡོད་པའི་ཕྱིར། གཉིས་པ་ལ། རང་ལུགས་བཞག་པ་
དང༌། དེ་ལ་རྩོད་སྤོང་གཉིས་ལས། དང་པོ་ནི། དམ་པའི་ཆོས་སྟོན་པ་ལ་འཁོར་གྱི་ནང་དུ་
བག་ཚ་བ་མེད་པས་རབ་ཏུ་ཕྱེ་བའི་མཐར་ཐུག་གི་མཁྱེན་པ་དེ། དེ་འདྲའི་མི་འཇིགས་པའི་
མཚན་ཉིད། དབྱེ་ན། རང་དོན་སྤངས་རྟོགས་དམ་བཅས་པ་ལ་མི་འཇིགས་པ་གཉིས།
གཞན་དོན་སྤངས་གཉེན་དམ་བཅས་པ་ལ་མི་འཇིགས་པ་གཉིས་རྣམས་སུ་ཡོད་པའི་ཕྱིར།
གཉིས་པ་ལ་རྣམ་བཤད་ལས།། ང་ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་
རྫོགས་པར་སངས་རྒྱས་སོ། །ཞེས་བདག་ཉིད་ཞལ་གྱིས་བཞེས་པ་ལ་ཆོས་འདི་ཐུགས་སུ་མ་
ཆུད་དོ། །ཞེས་ཆོས་མཐུན་གྱི་རྒོལ་བ་མེད་པ་རྟོགས་པ་ཕུན་ཚོགས་ལ། མི་འཇིགས་པ་དང་།
ཞེས་བཤད་ཅིང་། འདིའི་འཐད་ཀྱི་མདོ་ལས་ཀྱང་དེ་ལྟར་བཤད་པ་ལ་ཁ་ཅིག ལུང་འདི་
རྣམས་སྒྲ་ཇི་བཞིན་དུ་ཁས་བླངས་དུ་མི་རུང་སྟེ། ཆོས་ཐམས་ཅད་སངས་རྒྱས་པ་ཡོད་པའི་
ཐལ། ཆོས་ཐམས་ཅད་རྣམ་པ་ཐམས་ཅད་དུ་མངོན་པ་རྫོགས་པར་སངས་རྒྱས་པ་ཡོད་
པའི་ཕྱིར། རྟགས་ཁས། འདོད་ན། ཀ་བ་སངས་རྒྱས་པ་ཡོད་པར་ཐལ། འདོད་པའི་ཕྱིར་
ཟེར་ན། རྩ་བ་མ་ཁྱབ་སྟེ། ཡང་དག་པར་སངས་རྒྱས་པ་ཡོད་པར་ཐལ། ཡང་དག་པར་
རྫོགས་པའི་སངས་རྒྱས་ཡོད་པའི་ཕྱིར། ཁྱབ་པ་འགྲིག རྟགས་སླ། འདོད་ན། ཡང་དག་
པར་གྲུབ་པ་ཡོད་པར་ཐལ། འདོད་པའི་ཕྱིར། ། དག་ལ་འ་དེ
ད་ཟ། སོ་སོར་ཡང་དག་པའི་རིག་པ་བཞི་བཤད་པ། ས་
༈ རྣམ་གྲངས་དང་ཆོས་ཀྱི་མཚན་ཉིད་དང་། ཡུལ་གྱི་སྐད་དང་། ཞེས་སོགས་ཀྱི་སྐབས་སུ་
སྦྱོར་བ་དང་། མཐའ་དཔྱད་པ་གཉིས། དང་པོ་ནི། སོ་སོ་ཡང་དག་རིག་པ་ལ་བཞི་ཡོད་དེ་
བཤད་བྱ་ལ་ཆགས་ཐོགས་སྤངས་པའི་མཁྱེན་པ་གཉིས། འཆད་བྱེད་ལ་ཆགས་ཐོགས་
སྤངས་པའི་མཁྱེན་པ་གཉིས་ཡོད་པའི་ཕྱིར། གཉིས་པ་ལ་ཁ་ཅིག བཤད་བྱ་དང་འཆད་
བྱེད་ལ་ཆགས་ཐོགས་སྤངས་པས་རབ་ཏུ་ཕྱེ་བའི་མཐར་ཐུག་གི་མཁྱེན་པ། སོ་སོ་ཡང་དག་

རིག་པའི་མཚན་ཉིད་ཟེར་ན་མི་འཐད་དེ། ས་དགུ་པ་བའི་རྒྱུད་ལ་སོ་སོ་ཡང་དག་རིག་པ་
བཞི་ཡོད་པའི་ཕྱིར། ༈ རང་ལུགས་ནི། རང་གི་བདག་རྐྱེན་དུ་གྱུར་པའི་རབ་མཐའི་
བསམ་གཏན་ལ་བརྟེན་ནས་བཤད་བྱ་དང་འཆད་བྱེད་ལ་ཆགས་ཐོགས་སྤངས་པས་རབ་
ཏུ་ཕྱེ་བའི་མཐར་ཐུག་གི་མཁྱེན་པ་དེ། རྣམ་མཁྱེན་གྱི་ཤེས་རྣམ་དུ་གྱུར་པའི་སོ་སོ་ཡང་
དག་རིག་པའི་མཚན་ཉིད། དབྱེ་ན་བཞི་ཡོད། རྒྱུ་བ་སོགས་ཀྱི་ཁ་ལ་
འ། དུས་གསུམ་གྱི་རྣམ་གཞག་བཤད་པ། དེ ལ ཁོའོ་ཎER
༈ འདས་པ་དང་། མ་བྱོན་པ་དང་། ད་ལྟར་བྱུང་བ་ལ་ཞེས་སོགས་ཀྱི་སྐབས་སུ་སྦྱོར་བ་
དང་། མཐའ་དཔྱད་པ་གཉིས། དང་པོ་ནི། ཡེ་ཤེས་མ་འདྲེས་པ་ལ་གསུམ་ཡོད་དེ། དུས་
གསུམ་ལ་ཆགས་ཐོགས་སྤངས་པའི་མཁྱེན་པ་གསུམ་ཡོད་པའི་ཕྱིར། གཉིས་པ་ལ་ཁ་ཅིག
སྐྱེས་ལ་འགག་པ། འདས་པའི་མཚན་ཉིད། དཔེར་ན། མང་པོས་བསྐུར་བའི་རྒྱལ་པོ་ལྟ་བུ།
སྐྱེས་ལ་མ་འགག་པ་ད་ལྟར་བའི་མཚན་ཉིད་དཔེར་ན། ད་ལྟར་གྱི་མི་ལྟ་བུ། སྐྱེ་བའི་རྒྱུ་
ཡོད་ཅིང་མ་སྐྱེས་པ་མ་འོངས་པའི་མཚན་ཉིད། དཔེར་ན། དུང་འཁོར་ལོས་བསྒྱུར་བའི་
རྒྱལ་པོ་ལྟ་བུ། འདི་ལྷ་དབང་བློ་ཡི་འགྲེལ་པའི་དགོངས་པ་ཡིན་ནོ། །ཟེར་ན། མང་པོས་
བསྐུར་བའི་རྒྱལ་པོ་ཆོས་ཅན། སྐྱེས་པར་ཐལ། འདུས་པ་ཡིན་པའི་ཕྱིར། རྟགས་ཁས།
འདོད་ན། དེ་ཆོས་ཅན། བྱས་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་
ཅན། མི་རྟག་པ་ཡིན་པར་ཐལ་ལོ། འདོད་ན། མི་རྟག་པ་མ་ཡིན་པར་ཐལ། འགག་པ་
ཡིན་པའི་ཕྱིར། མ་གྲུབ་ན། དེར་ཐལ། འདས་པ་ཡིན་པའི་ཕྱིར། རྟག་ཁས། དུང་འཁོར་
ལོས་བསྒྱུར་བའི་རྒྱལ་པོ་ཆོས་ཅན། མ་སྐྱེས་པར་ཐལ། མ་འོངས་པ་ཡིན་པའི་ཕྱིར། རྟགུས་
ཁས། འདོད་ན། སྐྱེས་པར་ཐལ། བྱས་པ་ཡིན་པའི་ཕྱིར་ཏེ། དངོས་པོ་ཡིན་པའི་ཕྱིར།
གཞན་ཡང་། བུམ་པ་ཞིག་པ་འདས་པ་ཡིན་པར་ཐལ། འདས་པའི་ཡིན་པ་ཡོད་པའི་ཕྱིར།
མ་གྲུབ་ན་དེར་ཐལ། འདས་པའི་མཚན་ཉིད་འཐད་པའི་ཕྱིར། རྟགས་ཁས། འདོད་ན།
བུམ་པ་ཞིག་པ་ཆོས་ཅན། དངོས་པོ་ཡིན་པར་ཐལ། སྐྱེས་པ་ཡིན་པའི་ཕྱིར། མ་གྲུབ་ན།

དེར་ཐལ། འདས་པ་ཡིན་པའི་ཕྱིར། འཁོར་གསུམ། མ་འོངས་པའི་ཡིན་པ་ཡོད་པར་ཐལ།
དེའི་མཚན་ཉིད་འཐད་པའི་ཕྱིར། འདོད་ན། བུམ་པ་མ་འོངས་པ་དེ། མ་འོངས་པ་ཡིན་
པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་དངོས་པོ་ཡིན་པར་ཐལ། ཁྱོད་
སྐྱེ་བྱེད་ཀྱི་རྒྱུ་ཡོད་པའི་ཕྱིར། མ་གྲུབ་ན། དེར་ཐལ། ཁྱོད་མ་འོངས་པ་ཡིན་པའི་ཕྱིར།
འཁོར་གསུམ། མཁས་པ་ཁ་ཅིག རང་ཉིད་དུས་གང་དུ་འཇོག་པ་དངོས་པོ་གང་གི་རང་
དུས་ལ་ལྟོས་ནས་བཞག་དགོས་པའི་ལྟོས་སར་གྱུར་པའི་དངོས་པོ་དེའི་རང་དུས་སུ་ཐལ་
ཟིན་པ་དེ། འདས་པའི་མཚན་ཉིད། རང་ཉིད་དུས་གང་དུ་འཇོག་པ་དངོས་པོ་གང་གི་
རང་དུས་ལ་ལྟོས་ནས་བཞག་དགོས་པའི་ལྟོས་སར་གྱུར་པའི་དངོས་པོ་དེའི་དུས་སུ་མ་
སླེབས་པ་དེ། མ་འོངས་པའི་མཚན་ཉིད། སྐྱེས་ལ་མ་འགག་པ་ཡང་ཡིན། རང་ཉིད་ཀྱི་དོན་
སྤྱི་འཆར་བ་ལ་རང་དུས་སུ་ཐལ་ཟིན་པ་དང་། རང་དུས་སུ་མ་འོངས་པའི་ཆོས་གཞན་གྱི་
དོན་སྤྱི་འཆར་བ་ལ་ལྟོས་མི་དགོས་པ་ཡང་ཡིན་པའི་གཞི་མཐུན་པ་དེ། ད་ལྟར་བའི་མཚན་
ཉིད་ཞེས་གསུངས་ན་འདས་པའི་ཡིན་པ་ཡོད་པར་ཐལ། མཚན་ཉིད་དང་པོ་འཐད་པའི་
ཕྱིར། འདོད་ན། བུམ་པ་ཞིག་པ་དེ་འདས་པ་ཡིན་པར་ཐལ། འདོད་པའི་ཕྱིར། འདོད་ན།
དེ་ཆོས་ཅན། འདས་པའི་མཚན་ཉིད་དེར་ཐལ། ཁྱོད་འདས་པ་ཡིན་པའི་ཕྱིར། རྟགས་
ཁྱབ་ཁས། འདོད་ན། ཁྱོད་བུམ་པའི་དུས་སུ་ཐལ་ཟིན་པར་ཐལ། འདོད་པའི་ཕྱིར།
འདོད་ན། བུམ་པ་དེ་རང་ཉིད་ཀྱི་སྔ་རོལ་དུ་ཞིག་ཟིན་པར་ཐལ། འདོད་པའི་ཕྱིར། གཞན་
ཡང་། མ་འོངས་པའི་ཡིན་པ་ཡོད་པར་ཐལ། མ་འོངས་པའི་མཚན་ཉིད་དེ་འཐད་པའི་
ཕྱིར། འདོད་ན། བུམ་པ་མ་འོངས་པ་དེ་མ་འོངས་པ་ཡིན་པར་ཐལ། འདོད་པའི་ཕྱིར། །
འདོད་ན། དེ་ཆོས་ཅན། མ་འོངས་པའི་མཚན་ཉིད་དེར་ཐལ། ཁྱོད་མ་འོངས་པ་ཡིན་པའི་
ཕྱིར། རྟགས་ཁྱབ་ཁས། འདོད་ན་དེ་བུམ་པའི་དུས་སུ་མ་སླེབས་པར་ཐལ་ལོ། འདོད་ན།
དེ་བུམ་པའི་དུས་སུ་ཐལ་ཟིན་པ་མ་ཡིན་པར་ཐལ། འདོད་པའི་ཕྱིར། འདོད་ན། བུམ་པ་
སྐྱེ་བཞིན་པ་དེ་བུམ་པའི་དུས་སུ་ཐལ་ཟིན་པ་མ་ཡིན་པར་ཐལ་ལོ། འདོད་ན་བུམ་པ་ཆོས་

ཅན། ཁྱོད་སྐྱེ་བཞིན་པ་ཁྱོད་ཀྱི་དུས་སུ་ཐལ་ཟིན་པ་ཡིན་པར་ཐལ། ཁྱོད་དངོས་པོ་ཡིན་
པའི་ཕྱིར། འདས་པའི་ཡིན་པ་ཡོད་ཅེས་ཁ་འཆམ་དུ་སྨྲ་བ་མི་འཐད་དེ། ཤི་བའི་ཡིན་པ་
ཡོད་པར་ཐལ། འདས་པའི་ཡིན་པ་ཡོད་པའི་ཕྱིར། རྟགས་ཁས། འདོད་ན། བསྐལ་པ་
དང་པོའི་མི་ཤི་བ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། འདས་པ་
ཡིན་པར་ཐལ། ཤི་བ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དངོས་མེད་
ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། གང་ཟག་ཡིན་པའི་ཕྱིར། ཡང་དེ་
ཆོས་ཅན། ཁྱོད་ཀྱི་རྒྱུད་ལ་ཡིད་དབང་མེད་པར་ཐལ། ཁྱོད་ཤི་བ་ཡིན་པའི་ཕྱིར། རྟགས་
ཁས། འདོད་མི་ནུས་ཏེ། ཁྱོད་གང་ཟག་ཡིན་པའི་ཕྱིར། ༈ རང་ལུགས་ནི། དུས་དེར་ཞིག་
ཟིན་པ། དུས་དེར་འདས་པའི་མཚན་ཉིད། དུས་དེར་སྐྱེས་པ་དང་། དུས་དེར་མ་འགགས་
པའི་གཞི་མཐུན་དུས་དེར་ད་ལྟར་བའི་མཚན་ཉིད། ། དུས་དེར་འདས་མ་འོངས་ད་ལྟར་
གསུམ་པོ་གང་རུང་གང་ཞིག དུས་དེར་མ་སྐྱེས་པ་དང་། དུས་དེར་མ་འགགས་པའི་གཞི་
མཐུན་པ་དེ། དུས་དེར་མ་འོངས་པའི་མཚན་ཉིད། འདས་མ་འོངས་ཀྱི་མཐའ་དཔྱོད་རྒྱས་
པར་གཞན་དུ་ཤེས་པར་བྱའོ། ། ལྟ་ལ གས་ན་( ༡ ཁ་བ་ཁོ ན
ཡ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་བཤད་པ། ༡ ཁྲོ་ལ་
༈ དེ་ལྟར་ནས་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་རྣམ་པ་དག་དང་། ཞེས་པ་
ལ་སྦྱོར་བ་ནི། སངས་རྒྱས་ཀྱི་ཆོས་མ་འདྲེས་པ་དེ་ལ་བཅོ་བརྒྱད་ཡོད་དེ། སྤྱོད་པས་བསྡུས་
པ་དྲུག རྟོགས་པས་བསྡུས་པ་དྲུག ཕྲིན་ལས་ཀྱིས་བསྡུས་པ་གསུམ། ཡེ་ཤེས་ཀྱིས་བསྡུས་
པ་གསུམ་རྣམས་སུ་ཡོད་པའི་ཕྱིར། འཕགས་པ་འོག་མ་རྣམས་དང་ཡོན་ཏན་གྱི་སྡེ་ཚན་གྱི་
རིགས་ཅུང་ཟད་ཀྱང་མ་འདྲེས་པའི་རིགས་སུ་གནས་པས་རབ་ཏུ་ཕྱེ་བའི་མཐར་ཐུག་གི་
མཁྱེན་པ། སངས་རྒྱས་ཀྱི་ཆོས་མ་འདྲེས་པའི་མཚན་ཉིད། དབྱེ་ན་བཅོ་བརྒྱད་ཡོད། །
ར། འདིར་བསྟན་དེ་བཞིན་ཉིད་ཀྱི་རྣམ་པ་བཤད་པ། ད་དུང་༡ པ་
སངས་རྒྱས་ཐམས་ཅད་ཀྱིས་བཤད་པའི་དེ་བཞིན་ཉིད་དང་། ཞེས་པའི་སྐབས་སུ་ཇི་ལྟ་བ

མཁྱེན་པའི་རྣམ་མཁྱེན་ཆོས་ཅན། འདིར་བསྟན་དེ་བཞིན་ཉིད་ཀྱི་རྣམ་པ་ཡིན་ཏེ། དེ་
བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས་ཡིན་པའི་ཕྱིར། །
ཁ་ཅིག དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས། དེ་
བཞིན་ཉིད་ཀྱི་རྣམ་པའི་མཚན་ཉིད། ཟེར་ན། སངས་རྒྱས་འཕགས་པའི་རྒྱུད་ཀྱི་དེ་བཞིན་
ཉིད་ཀྱི་རྣམ་པ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་ཊིཀྐར་
གསལ། གཞན་ཡང་། ཐེག་ཆེན་མཐོང་ལམ་བར་ཆད་མེད་ལམ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། དེ་དེ་བཞིན་ཉིད་ཀྱི་རྣམ་པར་སྐྱེས་
པའི་ཕྱིར་ཏེ། དེའི་རྣམ་པ་ཤར་བའི་བློ་ཡིན་པའི་ཕྱིར། རྩ་བར་འདོད་ན། ཡེ་ཤེས་ཆོས་སྐུ་
ཡིན་པར་ཐལ་ལོ། ༈ རང་ལུགས་ནི་སངས་རྒྱས་ཐམས་ཅད་ཀྱིས་བཤད་པའི་དེ་བཞིན་
ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་ཤེས་དེ། ་༡ གཞུང་འདིའི་
དངོས་ཀྱི་བསྟན་བྱའི་གཙོ་བོར་གྱུར་པའི་དེ་བཞིན་ཉིད་ཀྱི་རྣམ་པར་གྱུར་བའི་རྣམ་མཁྱེན་
གྱི་ཤེས་རྣམ་གྱི་མཚན་ཉིད། ཁྲི་ཀ་སྐུ་དེ་དང་
།
ལ། རང་བྱུང་གི་རྣམ་པ་བཤད་པ།
༈ ཆོས་ཐམས་ཅད་ལ་མངའ་བསྒྱུར་བའི་རང་བྱུང་དང་། ཞེས་པའི་སྐབས་སུ་རྣམ་མཁྱེན་
ཆོས་ཅན། རང་བྱུང་གི་རྣམ་པ་ཡིན་ཏེ། ཆོས་འཁོར་མ་ལུས་པར་བསྐོར་བ་ལ་དབང་
བསྒྱུར་ཐོབ་པས་རབ་ཏུ་ཕྱེ་བའི་མཐར་ཐུག་གི་ཡེ་ཤེས་ཡིན་པའི་ཕྱིར། ཆོས་ཀྱི་འཁོར་ལོ་མ་
ལུས་པར་བསྐོར་བ་ལ་དབང་བསྒྱུར་ཐོབ་པས་རབ་ཏུ་ཕྱེ་བའི་མཐར་ཐུག་གི་ཡེ་ཤེས། རང་
བྱུང་གི་རྣམ་པར་གྱུར་པའི་རྣམ་མཁྱེན་གྱི་ཤེས་རྣམ་གྱི་མཚན་ཉིད། དཔ ལ ་
ཤ སངས་རྒྱས་ཉིད་ཀྱི་རྣམ་པ་བཤད་པ། ༡༡1ཀྱི ། ༡༢ ཀྱི་༡༡
༈ རྣམ་པ་ཐམས་ཅད་མངོན་པར་རྫོགས་པར་བྱང་ཆུབ་པའི་སངས་རྒྱས་ཉིད་ཀྱི་རྣམ་པ་
གསུམ་སྟེ། ཞེས་སོགས་ཀྱི་སྐབས་སུ་རྣམ་མཁྱེན་ཆོས་ཅན། སངས་རྒྱས་ཉིད་ཀྱི་རྣམ་པ་ཡིན་
ཏེ། ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྟོགས་པ་མཐར་ཕྱིན་པའི་ཡེ་ཤེས་
241

ཡིན་པའི་ཕྱིར། ཆོས་ཐམས་ཅད་མངོན་པར་རྟོགས་པ་མཐར་ཕྱིན་པའི་ཡེ་ཤེས་དེ། སངས་
རྒྱས་ཉིད་ཀྱི་རྣམ་པར་གྱུར་བའི་རྣམ་མཁྱེན་གྱི་ཤེས་རྣམ་གྱི་མཚན་ཉིད། ཁ་ཅིག ཐུན་མོང་
བའི་རྣམ་མཁྱེན་གྱི་ཤེས་རྣམ་ཡོད་ཟེར་བ་མི་འཐད་དེ། རྣམ་མཁྱེན་གྱི་ཤེས་རྣམ་ཡིན་ན།
ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར་ཏེ། དེ་ཡིན་ན་སངས་
རྒྱས་ཉིད་ཀྱི་རྣམ་པར་གྱུར་པའི་རྣམ་མཁྱེན་གྱི་ཤེས་རྣམ་ཡིན་དགོས། དེ་ཡིན་ན་ཐུན་མོང་
མ་ཡིན་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར། དང་པོ་གྲུབ་སྟེ། དེ་ཡིན་ན་
ཆོས་ཐམས་ཅད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་ཡིན་དགོས། དེ་ཡིན་ན་
སངས་རྒྱས་ཉིད་ཀྱི་རྣམ་པར་གྱུར་པའི་རྣམ་མཁྱེན་གྱི་ཤེས་རྣམ་ཡིན་དགོས་པའི་ཕྱིར།
དང་པོ་བུད། གཉིས་པ་གཞུང་དང་ཊིཀྐར་གསལ། ། བ ་
བས། ཉན་བྱང་རྒྱུད་ཀྱི་གཞི་ཤེས་རྣམ་པ་ཉེར་བདུན་ལ་རིམ་བཞིན་ཟག་
མེད་ཟག་བཅས་བརྗོད་པའི་རྒྱུ་མཚན།
༈ དེ་ལ་ཆོས་ཐམས་ཅད་ཤེས་པ་ཉིད་ཀྱི་རྣམ་པ་ནི། ཉན་ཐོས་དང་བྱང་ཆུབ་སེམས་
དཔའི་བྱེ་བྲག་གིས། ཞེས་སོགས་ཀྱི་སྐབས་སུ་སྦྱོར་བ་དང་། མཐའ་དཔྱད་པ་གཉིས། དང་
པོ་ནི། ཉན་ཐོས་འཕགས་པའི་རྒྱུད་ཀྱི་གཞི་ཤེས་ཀྱི་རྣམ་པ་ཉེར་བདུན་ལ། ཉོན་མོངས་
པའི་ཟག་པ་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཉན་ཐོས་སློབ་པ་འཕགས་པས་
ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་བའི་ཕྱིར། བྱང་སེམས་འཕགས་པའི་རྒྱུད་ཀྱི་
གཞི་ཤེས་ཀྱི་རྣམ་པ་ཉེར་བདུན་དེ་ལ། ཉོན་མོངས་པའི་ཟག་བཅས་ཞེས་བཏགས་ནས་
བརྗོད་པའི་རྒྱུ་མཚན་ཡོད་དེ། བྱང་སེམས་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་
ནས་མི་སྤོང་བའི་ཕྱིར། བྱང་སེམས་འཕགས་པའི་ལམ་ཤེས་ཀྱི་ཤེས་རྣམ་སོར་དྲུག་ལ། ཉོན་
མོངས་པའི་ཟག་བཅས་སུ་བཏགས་ནས་བཞག་པའི་རྒྱུ་མཚན་ཡོད་དེ། བྱང་སེམས་
འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བར་གཞན་དོན་བྱེད་པའི་༌་
ཡན་ལག་ཏུ་བསྒྱུར་པར་བྱེད་པས་ན། དེ་ལྟར་བཞག་པའི་ཕྱིར། རྣམ་མཁྱེན་གྱི་ཤེས་རྣམ་

བརྒྱ་དང་བཅུ་ཆོས་ཅན། ཟག་མེད་ཁོ་ན་ཡིན་ཏེ། སྒྲིབ་གཉིས་བག་ཆགས་དང་བཅས་པ་
སྤངས་པའི་ཕྱིར། གཉིས་པ་ལ་ཁ་ཅིག ཉན་ཐོས་འཕགས་པའི་རྒྱུད་ཀྱི་གཞི་ཤེས་ཡིན་ན་
ཉོན་མོངས་པའི་ཟག་མེད་ཡིན་པས་ཁྱབ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་
ན་ཉོན་མོངས་པའི་ཟག་བཅས་ཡིན་པས་ཁྱབ་ཟེར་ན། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་བྱང་སེམས་ཚོགས་ལམ་པའི་རྒྱུད་ཀྱི་གཞི་ཤེས་ཆོས་ཅན། ཉོན་མོངས་
པའི་ཟག་བཅས་ཡིན་པར་ཐལ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་པའི་ཕྱིར།
ཁྱབ་པ་ཁས། འདོད་མི་ནུས་ཏེ། ཉོན་སྒྲིབ་མ་ལུས་པར་སྤངས་པའི་ཕྱིར། གཞན་ཡང་།
བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་
མཁྱེན་པ་ཆོས་ཅན། སྤང་བྱ་ཡིན་པར་ཐལ།༧ ཉོན་མོངས་པའི་ཟག་བཅས་ཡིན་པའི་ཕྱིར།
དེར་ཐལ། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཡིན་པའི་ཕྱིར། ཁྱབ་པ་ཁས། ཁ་
ཅིག རང་རྒྱལ་སློབ་པ་འཕགས་པས་ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་ཟེར་
བ་མི་འཐད་དེ། འདིའི་ཐད་ཀྱི་རྣམ་བཤད་སྙིང་པོ་རྒྱན་ལས། ཉན་ཐོས་དང་རང་སངས་
རྒྱས་རྣམས་ནི་ཉོན་མོངས་སྤང་བྱའི་གཙོ་བོར་བྱས་ནས་སྤངས་བས། དེའི་རྒྱུད་ཀྱི་གཞི་
ཤེས་ལ་ཟག་མེད་ཅེས་བྱའོ། །ཞེས་བཤད་པ་མི་འཐད་པར་ཐལ། དམ་བཅའ་འཐད་པའི་
ཕྱིར། ཁ་ཅིག ཉན་ཐོས་ཀྱི་རྒྱུད་ཀྱི་གཞི་ཤེས་ལ་ཟག་མེད་ཅེས་བརྗོད་རིགས་ཏེ། ཉན་ཐོས་
རྣམས་ཀྱིས་ཉོན་སྒྲིབ་སྤང་བྱའི་གཙོ་བོར་བྱས་ནས་སྤོང་པའི་ཕྱིར། བྱང་ཆུབ་སེམས་དཔའི་
རྒྱུད་ཀྱི་གཞི་ཤེས་ལ་ཟག་བཅས་ཞེས་བརྗོད་རིགས་ཏེ། བྱང་ཆུབ་སེམས་དཔའ་རྣམས་ཀྱིས་
ཉོན་སྒྲིབ་སྤང་བྱའི་གཙོ་བོར་བྱས་ནས་མི་སྤོང་བའི་ཕྱིར་ཟེར་ན། ཉན་ཐོས་ཆོས་ཅན།
ཁྱོད་ཉན་ཐོས་སློབ་པ་ཡིན་པར་ཐལ། ཁྱོད་ཉན་ཐོས་གང་ཞིག ཁྱོད་ཀྱིས་ཉོན་སྒྲིབ་སྤང་
བྱའི་གཙོ་བོར་བྱེད་པའི་ཕྱིར། འདོད་མི་ནུས་ཏེ། ཉན་ཐོས་དགྲ་བཅོམ་པ་དེ་ཁྱོད་ཡིན་
པའི་ཕྱིར། ཁོ་ན་རེ། ཉན་ཐོས་ཀྱི་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། དེའི་སྤང་
བྱའི་གཙོ་བོ་ཡོད་པའི་ཕྱིར་ཏེ། བྱང་སེམས་ཀྱི་སྤང་བྱའི་གཙོ་བོ་ཡོད་པའི་ཕྱིར། ཞེས་ཟེར།

ཁ་ཅིག ཤེས་སྒྲིབ་ཉན་ཐོས་ཀྱི་སྤང་བྱའི་གཙོ་བོ་ཡིན་ཏེ། དེ་ཉན་ཐོས་དགྲ་བཅོམ་པའི་
སྤང་བྱའི་གཙོ་བོ་ཡིན་པའི་ཕྱིར། དེའི་སྤང་བྱའི་གཙོ་བོ་ཡོད་པའི་ཕྱིར་ཏེ། དེའི་སྤང་བྱ་
ཡོད་པའི་ཕྱིར། དེ་སེམས་ཅན་ཡིན་པའི་ཕྱིར། ཞེས་ཟེར་བ་ཡོད་དོ། ། min)
ཧ། ཡུམ་ཉན་པའི་སྣོད་རུང་གི་བྱང་སེམས་ཀྱི་ངོ་བོ། ཁ་ཞེ་མེད་པོ་མང་
༈ སངས་རྒྱས་རྣམས་ལ་ལྷག་པར་བྱས། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། བྱང་སེམས་ཚོགས་ལམ་པ་ཆོས་ཅན། ཡུམ་ཉན་པའི་སྣོད་
ཡིན་ཏེ། ཐེག་ཆེན་གྱི་དགེ་བའི་བཤེས་གཉེན་གྱི་མགོན་དང་བཅས་ཤིང་། སྔོན་སངས་རྒྱས་
རྣམས་ལ་ལྷག་པར་བྱ་བ་བྱས་པ་སོགས་ཕྱི་ནང་གི་རྐྱེན་གཉིས་དང་ལྡན་པའི་སེམས་དཔའ་
ཡིན་པའི་ཕྱིར། ཁོ་ན་རེ། བྱང་སེམས་ཚོགས་ལམ་པ་ཡིན་ན་ཡུམ་ཉན་པའི་སྣོད་རུང་ཡིན་
པས་ཁྱབ་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། སེམས་ཙམ་པར་གྱུར་པའི་
བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ཟེར་ན་རྩ་བར་མ་ཁྱབ།
གཉིས་པ་ལ་ཁ་ཅིག སྦྱོར་བ་སྒོམ་པའི་ཕྱི་ནང་གི་རྐྱེན་གཉིས་དང་ལྡན་པའི་སེམས་དཔའ་
དེ། སྦྱོར་བ་སྒོམ་པ་པོའི་རྟེན་གྱི་གང་ཟག་གི་མཚན་ཉིད་ཟེར་ན། ཉན་ཐོས་ཚོགས་ལམ་པ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཉན་ཐོས་ཀྱི་སྦྱོར་བ་
སྒོམ་པ་པོའི་རྟེན་གྱི་གང་ཟག་ཡིན་པའི་ཕྱིར། ཁ་ཅིག མཚན་ཉིད་དེ། རྣམ་རྫོགས་སྦྱོར་བ་
སྒོམ་པ་པོའི་རྟེན་གྱི་གང་ཟག་གི་མཚན་ཉིད་ཟེར་ན། དེ་ལ་སྐྱོན་འཕེན་པ་ཁ་ཅིག རྣམ་
རྫོགས་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་ཟག་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར། ཞེས་བཀག་ནས་སྐབས་
འདི་དངོས་སུ་བསྟན་པའི་སྦྱོར་བ་སྒོམ་པ་པོའི་གང་ཟག་ཡིན་ན་བྱང་ཆུབ་སེམས་དཔའ་
ཡིན་པས་ཁྱབ་ཟེར་བ་ནང་འགལ་ཏེ། སྐབས་འདིར་དངོས་སུ་བསྟན་པའི་སྦྱོར་བ་སྒོམ་པ་
པོའི་ལམ་མ་ཞུགས་ཀྱི་གང་ཟག་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་
འདྲའི་གང་ཟག་ཡོད་པའི་ཕྱིར། རྣམ་རྫོགས་སྦྱོར་བ་སྒོམ་པ་པོའི་ལམ་མ་ཞུགས་ཀྱི་གང་

ཟག་ཡོད་པའི་ཕྱིར། རྟགས་ཁས། རྩ་བར་འདོད་ན་ས་བ དག་བཀག་
ག་ཏུ་ཨ་གཉིས་པ་སྦྱོར་བ་ཉི་ཤུ་བཤད་པ།
ཚོ།
༈ གཟུགས་ལ་སོགས་ལ་མི་གནས་ཕྱིར། །ཞེས་སོགས་ཀྱི་སྐབས་སུ། སྦྱོར་བ་དང་།
མཐའ་དཔྱད་པ་གཉིས། དང་པོ་ནི། བྱང་སེམས་ཀྱི་སྦྱོར་བ་ལ་ཉི་ཤུ་ཡོད་དེ། སྦྱོར་བ་རང་
གི་ངོ་བོའི་སྒོ་ནས་དབྱེ་བ་ལྔ། རྟེན་གྱི་གང་ཟག་གི་སྒོ་ནས་དབྱེ་བ་བརྒྱད། སྦྱོར་བ་རྫོགས་
པའི་ཐབས་ཀྱི་སྒོ་ནས་དབྱེ་བ་བཞི། འབྲས་བུ་དང་དུས་ཀྱི་སྒོ་ནས་གསུམ་ཡོད་པའི་ཕྱིར། །
དང་པོ་གྲུབ་སྟེ། ངོ་བོའི་སྒོ་ནས་མི་གནས་པའི་སྦྱོར་བ། གནས་པ་བཀག་པའི་སྦྱོར་བ། །
ཟབ་པའི་སྦྱོར་བ། གཏིང་དཔག་དཀའ་པའི་སྦྱོར་བ། ཚད་མེད་པའི་སྦྱོར་བ་རྣམས་སུ་ཡོད་
པའི་ཕྱིར། རྟེན་གྱི་གང་ཟག་གི་སྒོ་ནས་དབྱེ་ན། ཚེགས་ཆེན་ཡུན་རིང་རྟོགས་པའི་སྦྱོར་བ། །
ལུང་བསྟན་ཐོབ་པའི་སྦྱོར་བ། ཕྱིར་མི་ལྡོག་པའི་སྦྱོར་བ། ངེས་པར་འབྱུང་བའི་སྦྱོར་བ།
བར་ཆད་མེད་པའི་སྦྱོར་བ། བྱང་ཆུབ་ལ་ཉེ་བའི་སྦྱོར་བ། མྱུར་བའི་སྦྱོར་བ། གཞན་དོན་
བྱེད་པའི་སྦྱོར་བ་རྣམས་སུ་ཡོད་པའི་ཕྱིར། སྦྱོར་བ་རྫོགས་པའི་ཐབས་ཀྱི་སྒོ་ནས་དབྱེ་ན།
འཕེལ་འགྲིབ་མེད་པའི་སྦྱོར་བ། ཆོས་དང་ཆོས་མིན་སོགས་མི་མཐོང་བའི་སྦྱོར་བ།
གཟུགས་ལ་སོགས་བསམ་གྱིས་མི་ཁྱབ་པའི་སྦྱོར་བ། རྣམ་པར་མི་རྟོག་པའི་སྦྱོར་བ་རྣམས་
སུ་ཡོད་པའི་ཕྱིར། འབྲས་བུ་དང་དུས་ཀྱི་སྒོ་ནས་དབྱེ་ན་གསུམ་ཡོད་དེ། འབྲས་བུ་རིན་
ཆེན་འབྱིན་བྱེད་ཀྱི་སྦྱོར། རྣམ་པར་དག་པའི་སྦྱོར་བ། ས་མཚམས་དང་བཅས་པའི་སྦྱོར་
བ་རྣམས་སུ་ཡོད་པའི་ཕྱིར། གཉིས་པ་ལ་ཁ་ཅིག ཡུལ་ཡུལ་ཅན་གཞི་ལམ་རྣམ་གསུམ་
བདེན་སྟོང་སྤྲོས་བྲལ་དུ་སྒོམ་པའི་ཞི་ལྷག་ཟུང་འབྲེལ་གྱི་སེམས་དཔའི་རྣམ་འབྱོར་དེ། །
སྐབས་འདིར་དངོས་སུ་བསྟན་པའི་བྱང་སེམས་ཀྱི་སྦྱོར་བའི་མཚན་ཉིད་ཟེར་ན། སྐབས་
འདིར་དངོས་སུ་བསྟན་པའི་ཚེགས་ཆེན་ཡུན་རིང་རྟོགས་དཀའི་སྦྱོར་བ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། སྟོང་ཉིད་ལ་སྐྲག་པའི་སེམས་
དཔའི་རྣམ་འབྱོར་ཡིན་པའི་ཕྱིར། རྟགས་གྲུབ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྐྲག་

པ་དང་ཞེས་བཤད་པའི་ཕྱིར། ཁ་ཅིག དེ་འདྲ་བ་དེ། སྐབས་འདིར་དངོས་སུ་བསྟན་པའི་
གཙོ་བོ་སྦྱོར་བའི་མཚན་ཉིད་ཟེར་ན། མི་འཐད་དེ། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་ཐེག་ཆེན་གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། དམན་ལམ་སྔོན་དུ་སོང་བའི་ཐེག་
ཆེན་གྱི་སྦྱོར་བ་ཡིན་པའི་ཕྱིར། ༈ རང་ལུགས་ནི། སྟོང་ཉིད་ལ་དམིགས་པའི་ཞི་ལྷག་ཟུང་
འབྲེལ་གྱི་ཤེས་རབ་ཀྱིས་ཟིན་པའི་སྐབས་འདིར་དངོས་སུ་བསྟན་པའི་སེམས་དཔའི་རྣལ་
འབྱོར། སྐབས་འདིར་དངོས་སུ་བསྟན་པའི་གཙོ་བོ་སྦྱོར་བའི་མཚན་ཉིད། དབྱེ་ན་བཅུ་
དགུ་ཡོད། ས་མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། སྐབས་
འདིར་དངོས་སུ་བསྟན་པའི་སྦྱོར་བ་ལ་ཉི་ཤུ་ཡོད། ས་མཚམས་ཐེག་ཆེན་གྱི་ཚོགས་ལམ་
ནས་རྒྱུན་མཐའི་བར་ན་ཡོད། དེ་དག བར་ཚོང་བ་
་གསུམ་པ་སྦྱོང་བའི་ཡོན་ཏན་བཤད་པ།
༈ བདུད་ཀྱི་མཐུ་བཅོམ་ལ་སོགས་པ། །ཞེས་སོགས་ཀྱི་སྐབས་སུ། གཉིས་ལས། དང་
པོ་ནི། སྦྱོར་བའི་ཡོན་ཏན་ལ་བཅུ་བཞི་ཡོད་དེ། སྦྱོར་བ་སྒོམ་སྟོབས་ཀྱི་བདུད་ཀྱི་མཐུ་
བཅོམ་པ་སོགས་བཅུ་བཞི་ཡོད་པའི་ཕྱིར། གཉིས་པ་ལ་ཁ་ཅིག ཐེག་ཆེན་གྱི་སྦྱོར་བ་
བསྒོམས་སྟོབས་ཀྱིས་ཐོབ་པའི་ཕན་ཡོན། སྦྱོར་བའི་ཡོན་ཏན་གྱི་མཚན་ཉིད་ཟེར་ན། མི་
འཐད་དེ། ཉན་ཐོས་འཕགས་པའི་རྒྱུད་ལ་སྦྱོར་བའི་ཡོན་ཏན་ཡོད་པའི་ཕྱིར་ཏེ། དེའི་རྒྱུད་
ལ་སྦྱོར་བ་ཡོད་པའི་ཕྱིར། ཁ་ཅིག མཚན་ཉིད་དེ། ཐེག་ཆེན་གྱི་སྦྱོར་བའི་ཡོན་ཏན་གྱི་
མཚན་ཉིད་ཟེར་ན། ཐེག་ཆེན་གྱི་སྦྱོར་བ་དང་དུས་མཉམ་དུ་གྱུར་པའི་ཐེག་ཆེན་གྱི་སྦྱོར་
བའི་ཡོན་ཏན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ།
ཆོས་ཅན་དེ་ཡོད་པའི་ཕྱིར། རྩ་བར་འདོད་ན། དེ་ཆོས་ཅན། དེ་མ་ཡིན་པ་ཐལ། ཐེག་
ཆེན་གྱི་སྦྱོར་བ་དང་དུས་མཉམ་པ་ཡིན་པའི་ཕྱིར། ༈ རང་ལུགས་ནི། རང་ཐོབ་བྱེད་ཀྱི་
ཐབས་སུ་གྱུར་པའི་ཐེག་ཆེན་གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན་དེ། ཐེག་

ཆེན་གྱི་སྦྱོར་བའི་ཡོན་ཏན་གྱི་མཚན་ཉིད། དབྱེ་ན་བཅུ་བཞི་ཡོད། ས་མཚམས་ཐེག་ཆེན་
གྱི་ཚོགས་ལམ་སྐད་ཅིག་གཉིས་པ་ནས་སངས་རྒྱས་ཀྱི་སའི་བར་ན་ཡོད། རྩོད་སྤོང་ལ་ཁ་
ཅིག རྣམ་མཁྱེན་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། རྣམ་
མཁྱེན་ཡིན་པའི་ཕྱིར། རྩ་བ་འདོད་ན། དེ་ཆོས་ཅན། བྱང་སེམས་ཀྱི་ཡོན་ཏན་ཡིན་པར་
ཐལ། འདོད་པའི་ཕྱིར་ན་མ་ཁྱབ། ཡང་དེ་ཆོས་ཅན། གནས་སྐབས་ཀྱིས་ཡོན་ཏན་ཡིན་
པར་ཐལ། ཐེག་ཆེན་སྦྱོར་བའི་ཡོན་ཏན་ཡིན་པའི་ཕྱིར་ན། མ་ཁྱབ་སྟེ། རྣམ་མཁྱེན་ཆོས་
ཅན། བྱང་སེམས་ཀྱི་བྱེད་པ་ཡིན་པར་ཐལ། བྱང་སེམས་ཀྱི་སྒོམ་ལམ་གྱི་བྱེད་པ་ཡིན་པའི་
ཕྱིར། ཁྱབ་པ་ཁས། རྒྱུན་མཐའི་ཡེ་ཤེས་ཆོས་ཅན། མཐར་ཐུག་གི་ཡུམ་ཡིན་པར་ཐལ།
སངས་རྒྱས་འཕགས་པའི་ཡུམ་ཡིན་པའི་ཕྱིར། ཁྱབ་པ་ཁས། སངས་རྒྱས་འཕགས་པ་ཆོས་
ཅན། གནས་སྐབས་ཀྱི་སྐྱབས་ཡིན་པར་ཐལ། བྱང་སེམས་ཀྱི་སྐྱབས་ཡིན་པའི་ཕྱིར། ཁྱབ་
པ་ཁས། ཡང་ཁ་ཅིག མཚན་ཉིད་དེ་མི་འཐད་པར་ཐལ། རང་ཐོབ་བྱེད་ཀྱི་ཐབས་སུ་གྱུར་
པའི་ཐེག་ཆེན་གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་
ཞུགས་ཀྱི་གང་ཟག་ཡོད་པའི་ཕྱིར་ཏེ། ཐེག་ཆེན་གྱི་སྦྱོར་བ་སྒོམ་པའི་ལམ་མ་ཞུགས་ཀྱི་གང་
ཟག་ཡོད་པའི་ཕྱིར། ཐེག་ཆེན་སེམས་བསྐྱེད་སྒོམ་པའི་ལམ་མ་ཞུགས་ཀྱི་གང་ཟག་ཡོད་
པའི་ཕྱིར། ཞེས་བཀག་ནས། ཁོ་རང་གི་ལུགས་ལ་ཐེག་ཆེན་གྱི་སྦྱོར་བ་ཐོབ་མྱོང་གི་གང་
ཟག་གི་རྒྱུད་ཀྱི་ཐེག་ཆེན་གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན་དེ། ཐེག་ཆེན་
གྱི་སྦྱོར་བའི་ཡོན་ཏན་གྱི་མཚན་ཉིད་ཅེས་གསུངས་པ་དང་། ཁ་ཅིག རང་ཐོབ་བྱེད་ཀྱི་
ཐབས་སུ་གྱུར་པའི་རྣམ་རྫོགས་སྦྱོར་བ་བསྒོམས་སྟོབས་ཀྱིས་ཐོབ་པའི་སེམས་དཔའི་ཡོན་
ཏན་དེ། འདིར་བསྟན་སྦྱོར་བའི་ཡོན་ཏན་གྱི་མཚན་ཉིད་དུ་བཞག་ནས། རྣམ་རྫོགས་སྦྱོར་
བ་སྒོམ་པའི་ལམ་མ་ཞུགས་ཀྱི་གང་ཟག་ཡོད་ཟེར་ན། ལུགས་དང་པོ་ལ་རེ་ཞིག་མཚན་ཉིད་
དེ་མི་འཐད་པར་ཐལ། ཐེག་ཆེན་གྱི་སྦྱོར་བ་ཐོབ་མྱོང་གི་གང་ཟག་གི་རྒྱུད་ཀྱི་ཐེག་ཆེན་གྱི་
སྦྱོར་བ་བསྒོམས་སྟོབས་ཀྱིས་ཐོབ་པའི་ཕན་ཡོན་རྒྱུད་ལ་ལྡན་པའི་ལམ་མ་ཞུགས་ཀྱི་ག་

ཟག་ཡོད་པའི་ཕྱིར་ཏེ། དེ་འདྲའི་གང་ཟག་གི་རྒྱུད་ཀྱི་ཐེག་ཆེན་གྱི་སྦྱོར་བ་སྒོམ་པའི་ལམ་
མ་ཞུགས་ཀྱི་གང་ཟག་ཡོད་པའི་ཕྱིར། དེར་ཐལ། ཐེག་ཆེན་གྱི་སྦྱོར་བ་སྒོམ་པའི་ལམ་མ་
ཞུགས་ཀྱི་གང་ཟག་ཡོད་པ་གང་ཞིག ཐེག་ཆེན་གྱི་སྦྱོར་བ་དང་། དེ་ཐོབ་མྱོང་གི་གང་ཟག་
གི་རྒྱུད་ཀྱི་ཐེག་ཆེན་གྱི་སྦྱོར་བ་གཉིས་ཡིན་ཁྱབ་མཉམ་ཡིན་པའི་ཕྱིར། ལུགས་གཉིས་པ་
ཡང་མི་འཐད་དེ། རང་ཐོབ་བྱེད་ཀྱི་ཐབས་སུ་གྱུར་པའི་རྣམ་རྫོགས་སྦྱོར་བ་སྒོམ་བྱེད་ཀྱི་བློ་
ལ་བརྟེན་ན་ཐོབ་པའི་སེམས་དཔའི་ཡོན་ཏན་ཡིན་ན་འདིར་བསྟན་སྦྱོར་བའི་ཡོན་ཏན་
ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། རྣམ་རྫོགས་སྦྱོར་བ་
སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཐལ། ལམ་མ་ཞུགས་ཀྱི་
གང་ཟག་གི་རྒྱུད་ཀྱི་རྣམ་རྫོགས་སྦྱོར་བ་སྒོམ་བྱེད་ཀྱི་བློ་དེ་རྣམ་རྫོགས་སྦྱོར་བ་སྐད་ཅིག་
དང་པོ་ཐོབ་བྱེད་ཀྱི་ཐབས་ཡིན་པའི་ཕྱིར། མ་གྲུབ་ན། དེར་ཐལ། ལམ་མ་ཞུགས་ཀྱི་གང་
ཟག་གི་རྒྱུད་ལ་རྣམ་རྫོགས་སྦྱོར་བ་སྒོམ་བྱེད་ཀྱི་བློ་ཡོད་པའི་ཕྱིར། རྟགས་ཁས། འདོད་ན།
འདིར་བསྟན་སྦྱོར་བའི་ཡོན་ཏན་ཐོབ་པ་ལ་རྣམ་རྫོགས་སྦྱོར་བ་ཐོབ་པ་སྔོན་དུ་འགྲོ་མི་
དགོས་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་སྒོམ་ལམ་གྱི་བྱེད་པ་རྒྱུད་ལ་སྐྱེ་
བ་ལ་ཐེག་ཆེན་གྱི་སྒོམ་ལམ་ཐོབ་པ་སྔོན་དུ་འགྲོ་མི་དགོས་པར་ཐལ། འདོད་པའི་ཕྱིར། ཁ་
ཅིག་རྣམ་རྫོགས་སྦྱོར་བ་སྐད་ཅིག་དང་པོ་ཐོབ་བྱེད་ཀྱི་ཐབས་སུ་གྱུར་པའི་རྣམ་རྫོགས་
སྦྱོར་བ་ཡོད་པར་ཐལ། དེ་སྐད་ཅིག་དང་པོ་དེ་རང་ཐོབ་བྱེད་ཀྱི་ཐབས་སུ་གྱུར་པའི་རྣམ་
རྫོགས་སྦྱོར་བ་སྒོམ་བྱེད་ཀྱི་བློ་ལ་བརྟེན་ནས་ཐོབ་པའི་ཕྱིར། རྟགས་ཁས། འདོད་ན། ལམ་
མ་ཞུགས་ཀྱི་གང་ཟག་གི་རྒྱུད་ལ་རྣམ་རྫོགས་སྦྱོར་བ་ཡོད་པར་ཐལ། འདོད་པའི་ཕྱིར་ན།
མ་ཁྱབ། ཡང་ཁོ་ན་རེ། ཐེག་ཆེན་གྱི་སྦྱོར་བ་བསྒོམས་སྟོབས་ཀྱིས་ཐོབ་པའི་ཡོན་ཏན་ཡིན་
ན་ཐེག་ཆེན་གྱི་སྦྱོར་བའི་ཡོན་ཏན་ཡིན་དགོས་པར་ཐལ། མཚན་ཉིད་དེ་འཐད་པའི་ཕྱིར།
འདོད་ན། ཐེག་ཆེན་གྱི་སྦྱོར་བ་ཆོས་ཅན། དེར་ཐལ། དེའི་ཕྱིར། མ་གྲུབ་ན། ཐེག་ཆེན་གྱི་
སྦྱོར་བ་མ་སྒོམ་པར་ཐེག་ཆེན་གྱི་སྦྱོར་བ་ཐོབ་པ་ཡོད་པར་ཐལ། མ་གྲུབ་པ་དེའི་ཕྱིར་ན་མ་

ཁྱབ། རྩ་བར་འདོད་ན། དེ་ཆོས་ཅན། ཁྱོད་ཁྱོད་ཀྱིས་ཡོན་ཏན་མ་ཡིན་པར་ཐལ། བདག་
མེད་ཡིན་པའི་ཕྱིར། ཟེར་ན། ཐེག་ཆེན་གྱི་སྦྱོར་བ་དེ་དེའི་ཡོན་ཏན་དུ་གྲགས་ཀྱང་ཞིབ་ཏུ་
དཔྱད་ན་མི་བདེ་སྟེ། རྣམ་རྫོགས་སྦྱོར་བ་སྐད་ཅིག་གཉིས་པ་རྒྱུད་ལ་སྐྱེས་པ་དང་། ཐེག་
ཆེན་གྱི་སྦྱོར་བའི་ཡོན་ཏན་ཐོབ་པ་དུས་མཉམ་པའི་ཕྱིར། ཁ་ཅིག རྣམ་རྫོགས་སྦྱོར་བ་སྐད་
ཅིག་དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་གྱི་སྦྱོར་བའི་ཡོན་ཏན་མེད་པར་
ཐལ། གོང་གི་ས་མཚམས་དེ་འཐད་པའི་ཕྱིར། འདོད་ན། དེའི་རྒྱུད་ལ་དེ་ཡོད་པར་ཐལ།
དེའི་རྒྱུད་ལ་ཐེག་ཆེན་གྱི་སྦྱོར་བའི་མི་རྟག་པ་ཡོད་པ་གང་ཞིག དེ་ཐེག་ཆེན་གྱི་སྦྱོར་བའི་
ཡོན་ཏན་ཡིན་པའི་ཕྱིར། ཕྱི་མ་དེར་ཐལ། དེ་དེའི་ཁྱད་ཆོས་ཡིན་པའི་ཕྱིར་ཏེ། ཚད་མ་
རྣམ་འགྲེལ་ལས། དེ་ཕྱིར་དངོས་པོ་མཐོང་བ་ཡིས། །ཡོན་ཏན་མཐའ་དག་མཐོང་བ་ཉིད། །
ཅེས་གསུངས་པའི་ཕྱིར་ཟེར་ན་མ་ཁྱབ། རེ་ཞིག་ཤེས་བྱ་ཆོས་ཅན། རྣམ་རྫོགས་སྦྱོར་བ་
སྐད་ཅིག་དང་པོ་ལ་གནས་པའི་སེམས་དཔའི་རྒྱུད་ལ་ཐེག་ཆེན་གྱི་སྦྱོར་བའི་ཕན་ཡོན་ཡོད་
པར་ཐལ། དེའི་རྒྱུད་ལ་དེའི་ཡོན་ཏན་ཡོད་པའི་ཕྱིར། རྟགས་ཁས། འདོད་ན། དེའི་རྒྱུད་
ལ་ཐེག་ཆེན་གྱི་སྦྱོར་བའི་འབྲས་བུ་ཡོད་པར་ཐལ། འདོད་པའི་ཕྱིར། འདོད་ན། རྣམ་
རྫོགས་སྦྱོར་བ་དང་དེའི་འབྲས་བུ་དུས་མཉམ་ཡིན་པར་ཐལ། འདོད་པའི་ཕྱིར། ཡང་ཁ་
ཅིག་ལམ་མ་ཞུགས་ཀྱི་གང་ཟག་གི་རྒྱུད་ཀྱི་མངོན་མཐོའི་གོ་འཕང་དེ། སངས་རྒྱས་ཀྱི་ཡོན་
ཏན་ཡིན་པར་ཐལ། དེ་སངས་རྒྱས་ལ་བརྟེན་ནས་ཐོབ་པའི་ཕྱིར། ཁྱབ་སྟེ། ཐེག་ཆེན་གྱི་
སྦྱོར་བ་བསྒོམས་པ་ལ་བརྟེན་ནས་ཐོབ་པའི་ཡོན་ཏན་ཡིན་ན། ཐེག་ཆེན་གྱི་སྦྱོར་བའི་ཡོན་
ཏན་ཡིན་དགོས་པའི་ཕྱིར། རྟགས་ཁས། རྩ་བར་འདོད་ན། དེ་ཆོས་ཅན། སངས་རྒྱས་ཀྱི་
རྒྱུད་ཀྱིས་བསྡུས་པར་ཐལ། སངས་རྒྱས་ཀྱི་ཡོན་ཏན་ཡིན་པའི་ཕྱིར། ཟེར་ན། མི་མཚུངས་
ས ས ས ་)བཞི་པ་སྦྱོར་བའི་སྐྱོན་བཤད་པ། 1117
༈ སྐྱོན་ནི་བཅུ་ཚན་བཞིར་བཅས་པ། །ཞེས་སོགས་ཀྱི་སྐབས་སུ། སྦྱོར་བ་དང་།

མཐའ་དཔྱད་པ་གཉིས། དང་པོ་ནི། སྦྱོར་བའི་སྐྱོན་དེ་ལ་བཞི་བཅུ་རྩ་དྲུག་ཡོད་དེ། སྦྱོར་
བའི་འགལ་རྐྱེན་རང་ལ་བརྟེན་པ་ཉི་ཤུ། རང་གཞན་གང་རུང་ལ་བརྟེནཔ་མཐུན་རྐྱེན་མ་
ཚང་བ་ཉེར་གསུམ། སྦྱོར་བའི་འགལ་རྐྱེན་གཞན་ལ་བརྟེན་པ་གསུམ་རྣམས་སུ་ཡོད་པའི་
ཕྱིར། གཉིས་པ་ལ། ཁ་ཅིག སྦྱོར་བ་སྐྱེ་བ་དང་གནས་པ་ལ་བར་དུ་གཅོད་པའི་བདུད་ལས་
དེ སྦྱོར་བའི་སྐྱོན་གྱི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་སྦྱོར་བའི་
སྐྱོན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་ཆོས་ཅན་སྦྱོར་
བ་སྐྱེ་བ་ལ་བར་དུ་གཅོད་བྱེད་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་
ཚོགས་ལམ་པའི་རྒྱུད་ལ་སྦྱོར་བ་སྐྱེ་བ་ལ་བར་དུ་གཅོད་བྱེད་ཡོད་པར་ཐལ། འདོད་པའི་
ཕྱིར། འདོད་ན་དེའི་རྒྱུད་ལ་སྦྱོར་བ་སྐྱེས་མ་ཟིན་པར་ཐལ། འདོད་པའི་ཕྱིར་རོ། ། །
རང་ལུགས་ནི། སྦྱོར་བ་སྐྱེ་བ་དང་གནས་པ་དང་རྫོགས་པ་གང་རུང་ལ་བར་དུ་གཅོད་པའི་
བདུད་ལས་དེ། སྦྱོར་བའི་སྐྱོན་གྱི་མཚན་ཉིད། དབྱེ་ན། བཞི་བཅུ་རྩ་དྲུག་ཡོད། ས་
མཚམས་ལམ་མ་ཞུགས་ནས་ས་བདུན་པའི་བར་ན་ཡོད། ཀཟླ་༡༡
༢ ད་ལྟ་པ་སྦྱོར་བའི་མཚན་ཉིད་བཤད་པ། ལ་ལ་འཆི་ཁའི་
ཀ ཀ ཤེས་མཚན་སོགས་འདིར་བསྟན་མཚན་ཉིད་བཞི་ངོས་བཟུང་བ། བློ་
༈ གང་གིས་མཚོན་ཏེ་མཚན་ཉིད་དུ། ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་
ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཆོས་ཅན། ཁྱོད་ལ་
མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་ལམ་ཤེར་ཕྱིན་གྱི་རྣལ་འབྱོར་
མཚོན་པར་བྱེད་པས་དེ་ལྟར་བརྗོད་པའི་ཕྱིར། དེ་བཞིན་གཤེགས་པ་འབྱུང་བ་སོགས་གཞི་
ཤེས་ཀྱི་རྣམ་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་
གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་ཆོས་ཅན།
ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་སེམས་དཔའི་རྒྱུད་ཀྱི་

གཞི་ཤེས་ཀྱི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་ཕྱིར། སྟོང་ཉིད་མཚན་མ་
མེད་པ་སོགས། ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་
འབྱོར་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་ལམ་
ཤེས་ཀྱི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་ཕྱིར། དེ་བཞིན་གཤེགས་པ་ཉིད་
ཀྱི་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་
དམིགས་པའི་སེམས་དཔའི་རྣལ་འབྱོར་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་
མཚན་ཡོད་དེ། ཁོད་ཀྱིས་རྣམ་མཁྱེན་གྱི་སྦྱོར་བ་མཚོན་པར་བྱེད་པས་དེ་ལྟར་བརྗོད་པའི་
ཕྱིར། བསམ་མི་ཁྱབ་སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཆོས་ཅན།
ཁྱོད་ལ་མཚན་ཉིད་ཀྱིས་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་ཉན་རང་གི་སྦྱོར་བ་
ལས་ཁྱད་པར་དུ་འཕགས་པའི་སྦྱོར་བ་དེ་མཚོན་པར་བྱེད་པས་དེ་ལྟར་བརྗོད་པའི་ཕྱིར།།
ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་ས་
ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་ཀྱིས་གཞན་དོན་
སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་མཚོན་པར་བྱེད་པས་དེ་ལྟར་
བརྗོད་པའི་ཕྱིར། སེམས་དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་བཅུ་དྲུག་ཆོས་ཅན། ཁྱོད་
ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་ཡོད་དེ། ཁྱོད་སྦྱོར་བ་མཚོན་པར་བྱེད་པའི་གཞི་
ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཁ་ཅིག གང་གིས་མཚོན་དེ་མཚན་ཉིད་
དུ། ཤེས་བྱ་དེ་ཡང་རྣམ་པ་གསུམ་ཞེས་སྨོས་པ་ལ་དགོས་པ་མེད་པར་ཐལ། སྦྱོར་བ་དེ་
འཐད་པའི་ཕྱིར། ཟེར་ན། མཚན་ཉིད་ནི་རྣམ་པ་བཞིར་ཤེས་པར་བྱའོ། །ཞེས་བཤད་པ་མི་
འཐད་པར་ཐལ། སྦྱོར་བ་དེ་གཞུང་དེའི་དོན་སྦྱོར་རྣམ་དག་མ་ཡིན་པའི་ཕྱིར། དེ་
ཁ ཁ་ཅིག་འདོད་པའི་འདིར་བསྟན་མཚན་ཉིད་སོགས་ལ་དོགས་པ་
གཅོད་པ། ཤེས་
༈ ཁ་ཅིག ཐེག་ཆེན་གྱི་སྦྱོར་བའི་མཚན་ཉིད་ཆོས་ཅན། ཁྱོད་ལ་བཞི་ཡོད་དེ། ཁྱོད་ལ་

ཤེས་མཚན། ཁྱེད་མཚན། བྱེད་མཚན། ངོ་བོ་ཉིད་མཚན་རྣམས་སུ་ཡོད་པའི་ཕྱིར། ཟེར་
ན། ཤེས་མཚན་དེ་ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། སྦྱོར་བ་དེ་འཐད་
པའི་ཕྱིར། འདོད་ན། ཐེག་ཆེན་གྱི་ཚོགས་ལམ་ཆོས་ཅན། ཤེས་མཚན་ཡིན་པར་ཐལ།
ཐེལ་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། མཚན་ཉིད་མ་ཡིན་
པའི་ཕྱིར། དེས་གཞན་རྣམས་ལ་རིགས་འགྲེ། ཐེག་ཆེན་གྱི་སྦྱོ་བ་ཆོས་ཅན། ཁྱོད་ཀྱི་ལྡོག་པ་
ཡིན་པ་དུ་མ་ཡོད་པར་ཐལ། ཁྱོད་ཀྱི་མཚན་ཉིད་ཡིན་པ་དུ་མ་ཡོད་པའི་ཕྱིར། རྟགས་ཁས།
གཉིས་པ་ལ་ཁ་ཅིག །སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་
ཤེས་ཁྱད་པར་ཅན་གྱི་རིགས་རྫོགས་པས་ཟིན་པའི་སེམས་དཔའི་རྣལ་འབྱོར། ལམ་ཤེར་
ཕྱིན་གྱི་རྣལ་འབྱོར་གྱི་མཚན་ཉིད་ཡིན་ཟེར་ན། སྟོང་ཉིད་རྟོགས་མ་མྱོང་བའི་བྱང་སེམས་
ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། མ་གྲུབ་ན། དེར་ཐལ། འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་
ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། ཁོ་ན་རེ། རྣམ་བཤད་སྙིང་པོ་རྒྱན་ལས། ཉོན་མོངས་རྟགས་སོགས་ཀྱིས་
དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི། ལམ་ཤེར་ཕྱིན་གྱི་རྣལ་འབྱོར་
དུ་མཚོན། སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་སོགས་ཐབས་ཤེས་ཁྱད་
པར་ཅན་གྱི་རིགས་རྫོགས་པས་ཟིན་པའི་སེམས་དཔའི་ཡེ་ཤེས་སོ། །ཞེས་བཤད་པ་མི་
འཐད་པར་ཐལ། མཚན་ཉིད་དེ་མི་འཐད་པའི་ཕྱིར། ཞེས་ཟེར་ན་མ་ཁྱབ་སྟེ། དེ་ལྟར་
བཤད་པ་གོ་བ་རགས་པའི་དབང་དུ་བྱས་པ་ཡིན་གྱི། ལམ་ཤེར་ཕྱིན་གྱི་རྣལ་འབྱོར་གྱི་
མཚན་ཉིད་ལུས་རྣམ་གཞག་གི་ཊཱིཀྐ་བཤད་པ་ལྟར་ཁས་ལེན་རིགས་པའི་ཕྱིར། ཁ་ཅིག་
ཐེག་ཆེན་གྱི་སྦྱོར་བའི་ནུས་པ་མཚོན་བྱེད་ཀྱི་རྟོགས་པ་དེ་ཐེག་ཆེན་གྱི་སྦྱོར་བའི་མཚན་ཉིད་
ཀྱི་མཚན་ཉིད། དབྱེ་ན། ཤེས་མཚན། ཁྱེད་མཚན། བྱེད་མཚན་རྣམས་སུ་ཡོད་པའི་ཕྱིར་
ཟེར་ན། ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཆོས་ཅན།

ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ། ཁྱོད་ཐེག་ཆེན་གྱི་སྦྱོར་བའི་ནུས་པ་
མཚོན་བྱེད་ཀྱི་རྟོགས་པ་ཡིན་པའི་ཕྱིར། མ་གྲུབ་ན། དེར་ཐལ། ཤེས་མཚན་ཡིན་པའི་ཕྱིར་
ཏེ། ཁྱོད་སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བའི་ཤེས་མཚན་ཡིན་པའི་ཕྱིར། རྩ་བར་
འདོད་ན། ཐེག་ཆེན་གྱི་ཚོགས་ལམ་ཆོས་ཅན། ཐེག་དམན་གྱི་རྟོགས་རིགས་སུ་གནས་པའི་
སེམས་དཔའི་རྣལ་འབྱོར་ཡིན་པར་ཐལ། ཁྱོད་ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་
ཁས། གཞན་ཡང་། ཤེས་མཚན་དེ་མཚན་ཉིད་ཡིན་པར་ཐལ། ཐེག་ཆེན་གྱི་སྦྱོར་བའི་
མཚན་ཉིད་ལ་གསུམ་པོ་དེར་འབྱེད་རིགས་པའི་ཕྱིར། འདོད་ན། ཤེས་པའི་མཚན་ཉིདདེ་
མཚན་ཉིད་ཡིན་པར་ཐལ། འདོད་པའི་ཕྱིར། ཁོ་ན་རེ་སྐྱོན་སྔ་མ་མི་འཇུག་སྟེ། མཚན་
མཚོན་ལ་ཁྱབ་པ་སྒོ་བཞི་བརྩི་བ་གང་ལས་ཀྱང་མ་བཤད་པའི་ཕྱིར། གཞན་ཡང་། མི་རྟག་
པ་བུམ་པའི་སྤྱིའི་མཚན་ཉིད་དང་། ལྟོ་ལྡིར་བ་བུམ་པ་རང་གི་མཚན་ཉིད་ཡིན་པར་ཐལ།
བུམ་པའི་སྤྱིའི་མཚན་ཉིད་དང་། བུམ་པ་རང་གི་མཚན་ཉིད་གཞི་གྲུབ་པའི་ཕྱིར། འདོད་
ན། ཀ་བ་ཆོས་ཅན། བུམ་པའི་སྤྱི་ཡིན་པར་ཐལ། མི་རྟག་པ་ཡིན་པའི་ཕྱིར། འདོད་ན།
ཁྱབ་པ་ཁྱོད་ཀྱི་ལུགས་ལ་དངོས་འགལ་ཡིན་ནོ། །ཐེག་དམན་གྱི་རྟོགས་རིགས་སུ་གནས་
པའི་སེམས་དཔའི་རྣལ་འབྱོར་ཆོས་ཅན། ཁྱོད་ཤེས་པའི་མཚན་ཉིད་ཡིན་པར་ཐལ། ཤེས་
མཚན་ཡིན་པའི་ཕྱིར། ཁྱབ་སྟེ། ཤེས་པའི་མཚན་ཉིད་ཐམས་ཅད་མཁྱེན་པ་ཉིད་གསུམ་གྱི་
དབྱེ་བས་ཐ་དད་པ་ཞེས་བཤད་པའི་ཕྱིར། འདོད་ན། སྒྲ་རྟག་འཛིན་རྟོག་པ་ཆོས་ཅན།
ཐེག་དམན་གྱི་རྟོགས་རིགས་སུ་གནས་པའི་སེམས་དཔའི་རྣལ་འབྱོར་ཡིན་པར་ཐལ། ཤེས་
པ་ཡིན་པའི་ཕྱིར། ཁྱབ་པ་ཁྱོད་ལྟར་ན་དངོས་འགལ་ཡིན་ཟེར་ན། ཐལ་འགྱུར་ཕྱི་མ་
གཉིས་ཀྱི་རྩ་བར་མ་ཁྱབ། མཚོན་ཚུལ་ལ་ལོ་ཙཱ་བ་ཆེན་པོ་དང་མཁས་པ་ཁ་ཅིག བྱང་
སེམས་ཀྱི་སྦྱོར་བ་ཉི་ཤུ་མཚན་གཞི་ཡིན་ལ། དེ་ནི་གཟུགས་ལ་སོགས་ལ་མི་གནས་ཕྱིར།
ཞེས་སོགས་ཀྱིས་བསྟན། ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་བ་མཚོན་བྱ་ཡིན་ལ། དེ་
ནི་ཉོན་མོངས་རྟགས་དང་མཚན་མ་དང་། ཞེས་སོགས་ཀྱིས་བསྟན། དོན་གཉིས་ཕུན་

ཚོགས་སྒྲུབ་བྱེད་ཀྱི་སེམས་དཔའི་རྣལ་འབྱོར་མཚན་ཉིད་ཡིན་ལ། དེ་ནི་བསམ་མི་ཁྱབ་
སོགས་ཁྱད་པར་གྱིས། །ཞེས་སོགས་དང་། ཕན་དང་བདེ་དང་སྐྱོབ་པ་དང་། ཞེས་སོགས་
ཀྱིས་འཆད། མཚན་མཚོན་གཞི་གསུམ་དང་། མཚན་ཉིད་མཚན་གཞིའི་སྟེང་དུ་ངེས་བྱེད་
ཀྱི་བློ་ནི་མཚོན་པ་ཞེས་བྱ་ལ། དེ་ནི་དེ་བཞིན་གཤེགས་པ་འབྱུང་བ་དང་། ཞེས་སོགས་
དང་། སྟོང་ཉིད་མཚན་མ་མེད་བཅས་དང་། །ཞེས་སོགས་དང་། དེ་ནི་ཉིད་ཀྱི་ཆོས་བསྟན་
ནས། ། ཞེས་སོགས་ཀྱིས་འཆད། དེས་ན་བྱང་སེམས་ཀྱི་སྦྱོར་བ་ཉི་ཤུ་མཚན་གཞི། ཆོས་
སྐུའི་རྒྱུ་ཐུན་མོང་མ་ཡིན་པའི་སྦྱོར་བ་མཚོན། དོན་གཉིས་ཕུན་ཚོགས་སྒྲུབ་བྱེད་ཀྱི་སེམས་
དཔའི་རྣལ་འབྱོར་ཡིན་ལ། ཞེས་མཚོན་པར་བྱ་བ་ཡིན་ནོ། །ཞེས་གསུངས། འདི་འགོག་པ་
ལ་རྣམ་བཤད་སྙིང་པོ་རྒྱན་ལས། སྔར་བཤད་པའི་སྦྱོར་བ་ཉི་ཤུ་པོ་ཡང་མཚན་གཞིར་རུང་
མོད་ཀྱི། སློབ་དཔོན་སེང་གེ་བཟང་པོས་རྩ་བའི་དགོངས་པ་བཀྲལ་བ་ལྟར་ན་ནི་ངོ་བོ་ཉིད་
ཀྱི་མཚན་ཉིད་བཅུ་དྲུག་གིས་མཚན་ཉིད་དང་མཚོན་བྱ་གཉིས་སྟོན་པར་གསལ་ལ། དེ་
བཞིན་དུ་ཤེས་པ་བཅུ་དྲུག་པོ་ཕྲག་གསུམ་གྱིས་ཀྱང་མཁྱེན་པ་གསུམ་གྱི་སྦྱོར་བའི་མཚན་
ཉིད་བསྟན་པར་ཆེས་ཤིན་ཏུ་གསལ་བས། མཚན་གཞི་ལ་མཚན་ཉིད་ངེས་བྱེད་ཀྱི་ཚད་མ་
བསྟན་པར་འཆད་པ་སོགས་འཐད་པར་མི་སེམས་སོ། །ཞེས་གསུངས། དེའི་དོན་ཐལ་ངག་
ཏུ་འགྲིལ་ན་ཤེས་བྱ་ཆོས་ཅན། ཉོན་མོངས་རྟགས་དང་མཚན་མ་དང་། །ཞེས་སོགས་ཀྱིས།
མཚོན་བྱ་ཁོ་ན་བསྟན་ལ་མཚན་ཉིད་མ་བསྟན་པ་མི་འཐད་པར་ཐལ། དེས་མཚན་ཉིད་
དང་མཚོན་བྱ་གཉིས་ཀ་བསྟན་པའི་ཕྱིར་ཏེ། དེ་ལྟར་ན་ངོ་བོ་ཉིད་བཅུ་དྲུག་གི་ཇི་ལྟ་བ་
བཞིན་དུ། ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་དག་མཚན་ཉིད་དང་ལྡན་པ་
བཞིན་དུ་མཚོན་པས་བཞི་པ་ངོ་བོ་ཉིད་ཀྱི་མཚན་ཉིད་བཞེད་དོ། །ཞེས་གསུངས་པའི་ཕྱིར།
དེ་བཞིན་གཤེགས་པ་འབྱུང་བ་དང་། །ཞེས་སོགས་ཀྱིས། མཚོན་བྱ་ཡེ་ཤེས་བསྟན་ནས་
མཚན་ཉིད་མ་བསྟན་པ་མི་འཐད་པར་ཐལ། དེ་བཞིན་གཤེགས་པ་འབྱུང་བ་དང་། ཞེས་
སོགས་ཀྱིས། སེམས་དཔའི་གཞི་ཤེས་ཀྱི་སྦྱོར་བའི་མཚན་ཉིད་བསྟན། སྟོང་ཉིད་མཚན་མ་

མེད་བཅས་དང་། ཞེས་སོགས་ཀྱིས། ལམ་ཤེས་སྦྱོར་བའི་མཚན་ཉིད་བསྟན། དེ་ནི་ཉིད་ཀྱི་
ཆོསབསྟན་ནས། ཞེས་སོགས་ཀྱིས་རྣམ་མཁྱེན་སྦྱོར་བའི་མཚན་ཉིད་བསྟན་པའི་ཕྱིར། དང་
པོ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་དྲུག་གིས། ཚུལ་བཞིན་དུ་ཐམས་ཅད་ཤེས་པ་
ཉིད་ཀྱི་སྦྱོར་བ་རྣམས་ཇི་ལྟ་བ་བཞིན་དུ་མཚོན་པས་ན་ཤེས་པའི་མཚན་ཉིད་ཐམས་ཅད་
ཤེས་པ་ཉིད་ཀྱིས་བསྡུས་པ་ཡིན་ནོ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཤེས་པའི་
རྣམ་པའི་ཁྱད་པར་བཅུ་དྲུག་གིས་ཇི་ལྟ་བ་བཞིན་དུ་ལམ་ཤེས་པ་ཉིད་ཀྱི་སྦྱོར་བ་དག་
མཚོན་པས་ན་ཤེས་པའི་མཚན་ཉིད་ལམ་ཤེས་པ་ཉིད་ཀྱིས་བསྡུས་པ་ཡིན་ནོ། ། ཞེས་
གསུངས་པའི་ཕྱིར། གསུམ་པ་གྲུབ་སྟེ། ཤེས་པའི་རྣམ་པའི་བྱེ་བྲག་བཅུ་དྲུག་གིས་ཇི་ལྟ་བ་
བཞིན་དུ་རྣམ་པ་ཐམས་ཅད་མཁྱེན་པ་ཉིད་ཀྱི་སྦྱོར་བ་དག་མཚོན་པས་ན་ཤེས་པའི་མཚན་
ཉིད་རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་པ་ཡིན་ནོ། །ཞེས་གསུངས་པའི་ཕྱིར།།
ཡང་སྔར་རབས་མཁས་པ་ཁ་ཅིག མཁྱེན་གསུམ་གྱི་སྦྱོར་བ་མཚོན་གཞི། སངས་རྒྱས་སྐྱེ་
བྱེད་ཡིན་པར་མཚོན། སངས་རྒྱས་ཀྱི་རྒྱུད་ཀྱི་མཁྱེན་གསུམ་སྐྱེ་བྱེད་ཡིན་པ་ཞེས་སྐབས་
འདིའི་མཚོན་ཚུལ་ཡིན། ཞེས་གསུངས། འདི་འགོག་པ་ལ། རྣམ་བཤད་སྙིང་པོ་རྒྱན་ལས།
སངས་རྒྱས་ཀྱི་ཐུགས་རྒྱུད་ཀྱི་མཁྱེན་གསུམ་བསྐྱེད་པ་མཚན་ཉིད་དུ་བྱས་ནས་མཁྱེན་༌་
གསུམ་སྦྱོར་བ་སངས་རྒྱས་སྐྱེད་བྱེད་དུ་མཚོན་པ་སོགས་ཀྱང་འཕགས་སེང་གཉིས་ཀའི་༌་
་འགྲེལ་བའི་ཚིག་དོན་ལ་མི་གསལ་ཞིང་ཞེས་སོགས་གསུངས། ཤེས་བྱ་ཆོས་ཅན། མཚོན་
ཚུལ་དེ་མི་འཐད་པར་ཐལ། མཁྱེན་གསུམ་གྱི་སྦྱོར་བ་ཚད་མས་ངེས་ནས་དེ་རྣམ་མཁྱེན་
སྐྱེད་བྱེད་དུ་ཚད་མས་མ་ངེས་པ་མི་སྲིད་པའི་ཕྱིརཏེ། མཁྱེན་གསུམ་གྱི་སྦྱོར་བ་ཚད་མས་
ངེས་པའི་གང་ཟག་ཡིན་ན་དེ་རྣམ་མཁྱེན་གྱི་རྒྱུར་ཚད་མས་ངེས་པའི་གང་ཟག་ཡིན་དགོས་ས་
པའི་ཕྱིར། རྟགས་བུད། དེ་ལྟར་ཡང་། རྣམ་བཤད་སྙིང་པོ་རྒྱན་ལས། བྱེད་པའི་མཚན་
ཉིད་མཚན་གཞི་དང་བཅས་པ་སངས་རྒྱས་ཀྱི་གཞན་དོན་ཕུན་ཚོགས་སྐྱེ་བྱེད་ཡིན་ཀྱང་
ཚུལ་དེ་ལྟར་དུ་མཚོན་པ་མ་ཡིན་ཏེ། ལམ་ཤེར་ཕྱིན་གྱི་རྣལ་འབྱོར་ཙམ་དང་། མཁྱེན་པ་

གསུམ་གྱི་སྦྱོར་བ་ཚད་མས་ངེས་ནས་དེའི་རྗེས་སུ་རྣམ་མཁྱེན་གྱི་རྒྱུར་ཐག་ཆོད་པའི་ཕྱིར་རོ།
ཞེས་གསུངས། དེ་ལྟ་བས་ན་
ག རང་ལུགས་འདིར་བསྟན་མཚན་ཉིད་བཞི་གཏན་ལ་འབེབས་པ། །
༈ རང་ལུགས་ནི། རྣམ་བཤད་སྙིང་པོ་རྒྱན་ལས། གསུངས་པ་ལྟར་བཤད་པར་བྱ་སྟེ།
མཚན་གཞི་དང་། མཚོན་བྱ་དང་། མཚན་ཉིད་དང་། ཇི་ལྟར་མཚོན་ཚུལ། ས་མཚམས་
དང་ལྔ་ལས། དང་པོ་ནི། ཉོན་མོངས་རྟགས་སོགས་ཀྱིས་དབྱེན་པའི་སེམས་དཔའི་རྣལ་
འབྱོར་བཅུ་དྲུག་མཚན་གཞི་ཡིན། དེ་ནི་ཉོན་མོངས་རྟགས་དང་མཚན་མ་དང་། ཞེས་
སོགས་ཀྱིས་བསྟན། གཉིས་པ་ལ་སྤྱི་དང་ཁྱད་པར་གཉིས་ལས། དང་པོ་ནི། སྦྱོར་བའི་
མཚན་ཉིད་ཅེས་པའི་སྦྱོར་བ་ནི། ལམ་ཤེར་ཕྱིན་གྱི་རྣལ་འབྱོར་ཡིན་ལ། དེའི་མཚན་ཉིད་
ལ། སྦྱོར་བའི་མཚན་གཉིད་ཅེས་བྱའོ། གཉིས་པ་བྱེ་བྲག་ཏུ་བྱས་ན། སེམས་དཔའི་རྒྱུད་ཀྱི་
གཞི་ཤེས་ཀྱི་སྦྱོར་བ། ལམ་ཤེས་ཀྱི་སྦྱོར་བ། རྣམ་མཁྱེན་གྱི་སྦྱོར་བ། ཉན་རང་གི་སྦྱོར་བ་
ལས་ཁྱད་པར་དུ་འཕགས་པའི་སྦྱོར་བ། གཞན་དོན་སྒྲུབ་པའི་བྱེད་ལས་ཁྱད་པར་ཅན་
དང་ལྡན་པའི་སྦྱོར་བ་རྣམས་ལ་སྐབས་འདིར་མཚོན་བྱ་ཞེས་བཤད། གསུམ་པ་མཚན་ཉིད་
ལ་སྤྱི་དང་བྱེ་བྲག་གཉིས་ལས། དང་པོ་ནི། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་
ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ལྟ་བུ།
གཉིས་པ་ལ་དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་
རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་
གཞི་མཐུན་པར་གྱུར་པའི་སེམས་དཔའི་རྣལ་འབྱོར་དང་། སྟོང་ཉིད་མཚན་མེད་སོགས་
ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དང་། དེ་
བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་
པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དང་། བསམ་མི་ཁྱབ་
སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་དང་། ཕན་བདེ་སྐྱོབ་སོགས་

ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་རྣམས་མཚན་ཉིད་
ཡིན་ནོ། བཞི་པ་ལ། སྤྱིའི་མཚོན་ཚུལ་དང་། བྱེ་བྲག་གི་མཚོན་ཚུལ་ལོ། དང་པོ་ནི། ཉོན་
མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི།
ལམ་ཤེར་ཕྱིན་གྱི་རྣལ་འབྱོར་དུ་མཚོན། རང་གི་ཐོབ་བྱར་གྱུར་པའི་འབྲས་བུ་ཤེར་ཕྱིན་
ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་འབྲེལ་གྱི་སེམས་དཔའི་རྣལ་འབྱོར་ཡིན་པའོ།།
གཉིས་པ་ནི། ཉོན་མོངས་རྟགས་དང་མཚན་མ་དང་ཞེས་སོགས་ཀྱི་སྐབས་ནས་དངོས་སུ་
བསྟན་པའི་སེམས་དཔའི་རྣལ་འབྱོར་དང་པོ་བཞི་མཚན་གཞི། སེམས་དཔའི་རྒྱུད་ཀྱི་གཞི་
ཤེས་སྦྱོར་བ་མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་
གང་ཡང་རུང་བ་ལ་དམིགས་པས་ཁྱད་པར་དུ་བྱས་པ་ཡང་ཡིན། ཐེག་དམན་གྱི་རྟོགས་
རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་༌་
ཡིན་པའོ། དེ་ནི་ཉོན་མོངས་རྟགས་དང་ཞེས་པས་མཚན་གཞི་དེ་བསྟན། དེ་བཞིན་
གཤེགས་པ་འབྱུང་བ་དང་ཞེས་སོགས་ཀྱིས་མཚན་ཉིད་དེ་བསྟན། དཀའ་དང་ངེས་པ་
དང་། ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞན་དོན་གྱི་གོ་ཆ་བྱ་དཀའ་བ་
སོགས་གྲུབ་པའི་སེམས་དཔའི་རྣལ་འབྱོར་ལྔ་མཚན་གཞི། ལམ་ཤེས་ཀྱི་སྦྱོར་བར་མཚོན། །
སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ། ། དམིགས་པའི་
སེམས་དཔའི་རྣལ་འབྱོར་ཡིན་པའོ། དེ་ཡང་དཀའ་དང་ཞེས་སོགས་ཀྱིས་མཚན་གཞི་དང་།
སྟོང་ཉིད་མཚན་མ་མེད་བཅས་དང་། ཞེས་སོགས་ཀྱིས་མཚན་ཉིད་བསྟན། མི་མཐུན་
ཐོགས་པ་མེད་དང་དེ་ཞེས་སོགས་ཀྱི་སྐབས་ནས་དངོས་སུ་བསྟན་པའི་གཞི་ལམ་གྱིས་
བསྡུས་པའི་ཁྱད་པར་སོགས་རྣམ་མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་༌་
སེམས་དཔའི་རྣལ་འབྱོར་བདུན་མཚན་གཞི། རྣམ་མཁྱེན་གྱི་སྦྱོར་བར་མཚོན། དེ་བཞིན་
གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་རྣམ་པ་གང་
ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་ཡིན་པའོ། ། མི་མཐུན་ཞེས་སོགས་

ཀྱིས་མཚན་གཞི་དང་། དེ་ནི་ཉིད་ཀྱི་ཆོས་བསྟན་ནས་ཞེས་པས་མཚན་ཉིད་དེ་བསྟན།
ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་མཚན་གཞི་
ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བར་མཚོན། ། བསམ་མི་ཁྱབ་
སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པའོ། ཉོན་མོངས་རྟགས་
དང་ཞེས་སོགས་ཀྱི་མཚན་གཞི་དང་། བསམ་མི་ཁྱབ་སོགས་ཁྱད་པར་གྱི་ཞེས་སོགས་ཀྱིས་
མཚན་ཉིད་བསྟན། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་
བཅུ་དྲུག་མཚན་གཞི། གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་
བར་མཚོན། ཕན་བདེ་སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་
རྣལ་འབྱོར་ཡིན་པའོ། ཉོན་མོངས་རྟགས་དང་། ཞེས་སོགས་ཀྱིས་མཚན་གཞི་དང་། ཕན་
དང་བདེ་དང་སྐྱོབ་པ་དང་ཞེས་སོགས་ཀྱིས་མཚན་ཉིད་བསྟན། ས་མཚམས་ནི། ཐེག་ཆེན་
གྱི་ཚོགས་ལམ་ནས་རྒྱུན་མཐའི་བར་ན་ཡོད་པ་ཡིན་གྱི་སྔ་རབས་པ་ཁ་ཅིག ཤེས་མཚན་
སངས་རྒྱས་ཀྱི་སར་འདོད་པ་སོགས་ནི། སྐབས་འདིར་ཁས་མི་བླང་ངོ་། །རྩོད་སྤོང་ལ་ཁ་
ཅིག བྱང་སེམས་ཀྱི་སྦྱོར་བ་ཐོབ་པ་ལ་ཞི་ལྷག་ཟུང་འབྲེལ་ཐོབ་དགོས་པར་ཐལ། ལམ་ཤེར་
ཕྱིན་གྱི་རྣལ་འབྱོར་གྱི་མཚན་ཉིད་དེ་འཐད་པའི་ཕྱིར། འདོད་ན། བྱང་ཆུབ་ཀྱི་སེམས་ལ་
ཡིད་འབྱུང་བའི་མྱོང་བ་སྐྱེ་བ་ལ་ཞི་གནས་མཚན་ཉིད་པ་ཐོབ་དགོས་པར་ཐལ། ། འདོད་
པའི་ཕྱིར་ན་མ་ཁྱབ། ཁ་ཅིག བྱང་སེམས་སྦྱོར་ལམ་པའི་རྒྱུད་ཀྱི་བདག་མེད་རྟོགས་པའི་
ཤེས་རབ་ཆོས་ཅན། ལམ་ཤེར་ཕྱིན་གྱི་མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་
ན། ཐབས་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཤེས་རབ་ཡིན་པའི་ཕྱིར་
ན་མ་ཁྱབ་སྟེ། སྦྱིན་པའི་གོ་སྒྲུབ་ཀྱི་ནང་ཚན་དུ་གྱུར་པའི་ཤེས་རབ་ཆོས་ཅན། དེར་ཐལ།
དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། སྦྱིན་པའི་ཤེས་རབ་ཀྱི་གོ་སྒྲུབ་
ཡོད་པའི་ཕྱིར། འདོད་མི་ནུས་ཏེ། སྦྱིན་པའི་གོ་སྒྲུབ་ཡིན་པའི་ཕྱིར། ཁོ་ན་རེ། ལམ་ཤེར་
ཕྱིན་ཆོས་ཅན། ལམ་ཤེར་ཕྱིན་གྱི་རྣལ་འབྱོར་ཡིན་པར་ཐལ། ལམ་ཤེར་ཕྱིན་གྱི་མཚན་ཉིད་

དེའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་རྣལ་འབྱོར་མ་ཡིན་པར་ཐལ། ཁྱོད་
བདག་མེད་ཡིན་པའི་ཕྱིར་ཟེར་ན་མ་ཁྱབ་སྟེ། བྱང་སེམས་འཕགས་པའི་རྒྱུད་ལ་ལམ་ཤེས་
ཀྱི་སྦྱོར་བ་མེད་པར་ཐལ། བྱང་འཕགས་ཀྱི་རྒྱུད་ཀྱི་ལམ་ཤེས་དེ་ལམ་ཤེས་ཀྱི་སྦྱོར་བ་མ་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེའི་རྒྱུད་ཀྱི་ལམ་ཤེས་ཀྱི་སྦྱོར་བ་ཡིན་པར་ཐལ།
མ་གྲུབ་པ་དེའི་ཕྱིར། འདོད་ན། དེ་ཆོས་ཅན། ཁྱོད་ཁྱོད་ཀྱི་སྦྱོར་བ་མ་ཡིན་པར་ཐལ།
ཁྱོད་བདག་མེད་ཡིན་པའི་ཕྱིར། ཁྱབ་པ་སོང་། ཁོང་
ད
ང༌། གཞི་ཤེས་སྦྱོར་བའི་ཤེས་མཚོན་བཤད་པ། ན་མ ༡༡ ལ །
༈ དེ་བཞིན་གཤེགས་པ་འབྱུང་བ་དང་། །ཞེས་སོགས་ཀྱི་སྐབས་སུ་སྦྱོར་བ་དང་མཐའ་
དཔྱད་པ་གཉིས་ལས། དང་པོ་ནི། ཉོན་མོངས་རྟགས་སོགས་གཞི་སྤོང་བའི་སེམས་དཔའི་
རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་བཞི་ཆོས་ཅན། སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་
ཡིན་ཏེ། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་
བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་ཡང་ཡིན་པའི་གཞི་
མཐུན་པར་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག དེ་
བཞིན་གཤེགས་པ་འབྱུང་བ་ཞེས་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་
པའི་སེམས་དཔའི་རྣལ་འབྱོར། གཞི་ཤེས་ཀྱི་སྦྱོར་བའི་མཚན་ཉིད། ཟེར་ན། གང་ཟག་གི་
བདག་མེད་རྟོགས་པའི་ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། རྟགས་གྲུབ་སྟེ། གང་ཟག་གི་བདག་མེད་རྟོགས་པའི་ཉན་ཐོས་ཀྱི་མཐོང་ལམ་དེ་
གཞི་ཤེས་ཡིན་པའི་ཕྱིར། ཁ་ཅིག མཚན་ཉིད་དེའི་དོན་ལ། དེ་བཞིན་གཤེགས་པ་འབྱུང་
བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་
འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་ཟེར་ན། རྒྱུན་མཐའི་བར་
ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། དེ་
བཞིན་གཤེགས་པ་འབྱུང་བ་ཤེས་པ་སོགས་བདེན་སྟོང་དུ་མངོན་སུམ་དུ་རྟོགས་པའི་ཡེ་

ཤེས་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་རྟོགས་རིགས་སུ་མི་གནས་པའི་ཕྱིར།
ཁ་ཅིག དེ་བཞིན་གཤེགས་པ་འབྱུང་བ་ཤེས་པ་སོགས་ཡུལ་བཅུ་དྲུག་གང་རུང་གི་རྣམ་པ་
ཅན་གྱི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་གཞི་ཤེས་སྦྱོར་བའི་མཚན་ཉིད་
ཟེར་ན། གཉིས་སྟོང་དོན་སྤྱིའི་ཚུལ་གྱིས་རྟོགས་པའི་ཐེག་ཆེན་གྱི་སྦྱོར་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་སླ། འདོད་མི་ནུས་ཏེ། ཆོས་ཅན་དེ་
དང་གཅིག་ཡིན་པའི་ཕྱིར། ཁ་ཅིག དེ་སྐབས་འདི་དངོས་སུ་བསྟན་པའི་སེམས་དཔའི་
རྒྱུད་ཀྱི་གཞི་ཤེས་ཀྱི་སྦྱོར་བའི་མཚན་ཉིད་ཟེར་ན། ཉན་ཐོས་དགྲ་བཅོམ་པའི་རྟོགས་པ་
སྔོན་དུ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གང་ཟག་གི་བདག་མེད་དོན་སྤྱིའི་ཚུལ་
གྱིས་རྟོགས་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་གྲུབ་ན། །
དེར་ཐལ། དེ་བསྡུས་པ་དང་ཕྱིར་བལྟས་དང་ཞེས་བཤད་པའི་ཕྱིར། འདོད་མི་ནུས་ཏེ།
དམན་ལམ་སྔོན་དུ་མ་སོང་བའི་མཁྱེན་པ་ཡིན་པའི་ཕྱིར། གཞན་ཡང་། རྒྱུན་མཐའི་བར་
ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་ཐལ། འཇིག་
རྟེན་དོན་དམ་པར་འཇིག་པ་མེད་པར་མངོན་སུམ་དུ་རྟོགས་པའི་སེམས་དཔའི་རྣལ་
འབྱོར་ཡིན་པའི་ཕྱིར་ཏེ། འཇིག་རྟེན་དོན་དམ་པར་མེད་པར་མངོན་སུམ་དུ་རྟོགས་པའི་
སེམས་དཔའི་རྣལ་འབྱོར་ཡིན་པའི་ཕྱིར། རྩ་བར་འདོད་ན། ཐེག་དམན་གྱི་རྟོགས་རིགས་
སུ་གནས་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག་
ཐེག་ཆེན་གྱི་གཞི་ཤེས་སྦྱོར་བའི་ཤེས་མཚན་ཡིན་ན། ཐེག་ཆེན་གྱི་སྦྱོར་བའི་ཤེས་མཚན་
ཡིན་པས་ཁྱབ། ཟེར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་
པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་གནས་པ་
ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་ཆོས་ཅན། དེར་ཐལ།
དེའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་གཞི་ཤེས་ཀྱི་སྦྱོར་བའི་མཚན་ཉིད་ཡིན་པའི་
ཕྱིར་ཏེ། དེའི་མཚན་ཉིད་ཡོད་པའི་ཕྱིར། རྩ་བར་འདོད་ན། ཐེག་ཆེན་གྱི་སྦྱོར་བའི་མཚན་

ཉིད་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་ཚོགས་ལམ་པའི་རྒྱུད་ཀྱི་
ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེ་བཞིན་
དུ་ཐེག་ཆེན་གྱི་གཞི་ཤེས་གྱི་སྦྱོར་བའི་ཤེས་མཚན་ཡིན་ན། གཞི་ཤེས་ཀྱི་སྦྱོར་བའི་ཤེས་
མཚན་ཡིན་པས་ཁྱབ་ཟེར་ན། དེ་བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་
དམིགས་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་རིགས་སུ་
གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་ཆོས་ཅན། །
དེར་ཐལ། དེའི་ཕྱིར། རྟགས་གྲུབ་ཟིན། འདོད་ན། གང་ཟག་གི་བདག་མེད་རྟོགས་པའི་
ཉན་ཐོས་ཀྱི་སྦྱོར་ལམ་ཆོས་ཅན། མཚན་ཉིད་དེར་ཐལ། གཞི་ཤེས་ཀྱི་སྦྱོར་བ་ཡིན་པའི་
ཕྱིར། ཁྱབ་པ་ཁས། ༈ རང་ལུགས་ནི། དེ་བཞིན་གཤེགས་པ་འབྱུང་བ་ཤེས་པ་སོགས་
གཞི་ཤེས་ཀྱི་དམིགས་པ་གང་ཡང་རུང་བ་ལ་དམིགས་པ་ཡང་ཡིན། ཐེག་དམན་གྱི་རྟོགས་
རིགས་སུ་གནས་པ་ཡང་ཡིན་པའི་གཞི་མཐུན་པར་གྱུར་པའི་སེམས་དཔའི་རྣལ་འབྱོར་དེ།
སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བའི་མཚན་ཉིད། ཊཱིཀྐའི་ཚིག་ཟིན་ལྟར་ན། དེ་
བཞིན་གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱིས་རྣམ་པ་གང་ཡང་རུང་བ་ལ་
དམིགས་པས་ཁྱད་པར་དུ་བྱས་པའི་སེམས་དཔའི་རྣལ་འབྱོར་དེ། སེམས་དཔའི་རྒྱུད་ཀྱི་
གཞི་ཤེས་ཀྱི་སྦྱོར་བའི་མཚན་ཉིད། རྩོད་པ་སྤོང་བ་ལ་ཁ་ཅིག དེ་བཞིན་གཤེགས་པ་འབྱུང་
བ་ཤེས་པ་ཡོད་པར་ཐལ། མཚན་ཉིད་དེ་རྣམས་འཐད་པའི་ཕྱིར། འདོད་ན། དེ་བཞིན་
གཤེགས་པ་འབྱུང་བ་ཡོད་པར་ཐལ་ལོ། འདོད་ན། དེ་བཞིན་གཤེགས་པ་སྐྱེ་བ་ཡོད་པར་
ཐལ། འདོད་པའི་ཕྱིར། འདོད་མི་ནུས་ཏེ། དེ་བཞིན་གཤེགས་པ་རྟག་པ་ཡིན་པའི་ཕྱིར།
དེ་བཞིན་གཤེགས་པ་འབྱུང་བ་ཤེས་པ་གཞི་ཤེས་ཀྱི་རྣམ་པ་ཡིན་པར་ཐལ། མཚན་ཉིད་ཕྱི་
མ་དེ་འཐད་པའི་ཕྱིར། འདོད་མི་ནུས་ཏེ། གཞི་ཤེས་ཀྱི་རྣམ་པ་ཡིན་ན། གཞི་ཤེས་ཀྱི་
འཛིན་སྟངས་ཡིན་དགོས་པའི་ཕྱིར། ཟེར་ན། མ་གྲུབ་བོ། །

ཅ། འཕྲོས་དོན་ལྟ་ངན་བཤད་པ། ་12 ཟག་པ་མེད་པ་
༈ གཡོ་བ་ལ་སོགས་ཞེས་བྱ་དང་། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། སེམས་གཡོ་བ། འདུ་བ། བཀྲམ་པ། བཙུམ་པའི་ལྟ་བ་
རྣམས་འཁྲུལ་གཞི་ཕུང་པོ་ལ་བརྟེན་ནས་བྱུང་ཞིང་། གང་ཟག་གི་བདག་མེད་པར་ཤེས་
པའི་སེམས་དཔའི་ཡེ་ཤེས་ཆོས་ཅན། སེམས་དཔའི་རྒྱུད་ཀྱི་གང་ཟག་གི་བདག་མེད་པར་
ཤེས་པའི་གཞི་ཤེས་ཀྱི་སྦྱོར་བའི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར།།
གཉིས་པ་ལ་ཁ་ཅིག བདག་དང་འཇིག་རྟེན་རྟག་པར་ལྟ་བུ། མི་རྟག་པར་ལྟ་བ། གཉིས་ཀ་
ཡིན་པར་ལྟ་བ་གཉིས་ཀ་མ་ཡིན་པར་ལྟ་བ་རྣམས། སྔོན་གྱི་མཐའ་ལ་བརྟེན་པའི་ལུང་མ་
བསྟན་གྱི་ལྟ་བ་ཡིན། བདག་དང་འཇིག་རྟེན་མཐའ་དང་ལྡན་པར་ལྟ་བ། མཐའ་དང་མི་
ལྡན་པར་ལྟ་བ། གཉིས་ཀ་ཡིན་པར་ལྟ་བ། གཉིས་ཀ་མ་ཡིན་པར་ལྟ་བ་རྣམས་ཕྱི་མའི་
མཐའ་ལ་བརྟེན་པའི་ལུང་མ་བསྟན་གྱི་ལྟ་བ་དང་། གྲོལ་བའི་བདག་གྲོངས་ཕན་ཆད་
འབྱུང་བར་ལྟ་བ། བདག་གྲོངས་ཕན་ཆད་མི་འབྱུང་བར་ལྟ་བ། གཉིས་ཀ་ཡིན་པར་ལྟ་བ།
གཉིས་ཀ་མ་ཡིན་པར་ལྟ་བ་རྣམས་མྱང་འདས་ལ་བརྟེན་པའི་ལུང་མ་བསྟན་གྱི་ལྟ་བ་ཡིན།
ལུས་སྲོག་རྫས་གཅིག་ཏུ་ལྟ་བ་དང་། རྫས་ཐ་དད་དུ་ལྟ་བ་དེ། ལུས་སྲོག་ལ་བརྟེན་པའི་
ལུང་མ་བསྟན་གྱི་ལྟ་བ་ཡིན་པའི་ཕྱིར་ཟེར་ན། བདག་དང་འཇིག་རྟེན་མི་རྟག་པར་ལྟ་བའི་
ལྟ་བ་ཆོས་ཅན། ལུང་མ་བསྟན་གྱི་ལྟ་བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་
ཕྱིར། རྟགས་གྲུབ་སྟེ། བདག་དང་འཇིག་རྟེན་མི་རྟག་པ་ཡིན་པའི་ཕྱིར། དེ་བཞིན་དུ་
བདག་དང་འཇིག་རྟེན་རྟག་མི་རྟག་གཉིས་ཀ་མ་ཡིན་པར་ལྟ་བའི་ལྟ་བ་ཆོས་ཅན། ཁྱོད་
ལུང་མ་བསྟན་གྱི་ལྟ་བ་མ་ཡིན་པར་ཐལ། ཁྱོད་ལྟ་བ་རྣམ་དག་ཡིན་པའི་ཕྱིར། རྟགས་གྲུབ་
སྟེ། དེ་གཉིས་ཀ་རྟག་མི་རྟག་གཉིས་ཀ་མ་ཡིན་པའི་ཕྱིར། བདག་དང་འཇིག་རྟེན་མཐའ་
དང་ལྡན་པ་ཡིན་པར་ཐལ། དེ་དེ་དང་མི་ལྡན་པ་མ་ཡིན་པའི་ཕྱིར། མ་གྲུབ་ན། དེ་དེ་དང་
མི་ལྡན་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་པར་ཐལ། མ་གྲུབ་པ་དེའི་ཕྱིར། འདོད་

ན། དེ་ལུང་མ་བསྟན་གྱི་ལྟ་བ་མ་ཡིན་པར་ཐལ། འདོད་པའི་ཕྱིར། རྩ་བར་འདོད་ན། དེ་
དེ་དང་ལྡན་པར་ལྟ་བའི་ལྟ་བ་རྣམ་དག་ཡིན་པར་ཐལ། འདོད་པའི་ཕྱིར། འདོད་ན། དེ་
ལུང་མ་བསྟན་གྱི་ལྟ་བ་མ་ཡིན་པར་ཐལ། འདོད་པའི་ཕྱིར། དེས་གཞན་རྣམས་ལ་ཡང་
སྐྱོན་རིགས་འདྲ། ལྟ་བ་ཕྱི་མ་གཉིས་ལ་ཁ་ཅིག ལུས་སྲོག་རྫས་ཐ་དད་དུ་ལྟ་བའི་ལྟ་བ་དེ་
ལྟ་བ་རྣམ་དག་མ་ཡིན་པར་ཐལ། དེ་ལྟར་ལྟ་བའི་ལྟ་བ་དེ་ལུང་མ་བསྟན་གྱི་ལྟ་བ་ཡིན་པའི་
ཕྱིར། རྟགས་ཁས། འདོད་མི་ནུས་ཏེ། ལུས་སྲོག་རྫས་ཐ་དད་པ་ཡིན་པའི་ཕྱིར་ཏེ། ལུས་
སེམས་རྫས་ཐ་དད་པ་ཡིན་པའི་ཕྱིར། ལུས་སེམས་རྫས་གཅིག་མ་ཡིན་པའི་ཕྱིར། མ་གྲུབ་
ན། ལུས་ཞིག་པ་ན་སེམས་ཞིག་པར་ཐལ། མ་གྲུབ་པ་དེའི་ཕྱིར། འདོད་ན། སྐྱེ་བ་ཕྱི་མ་
མེད་པར་ཐལ། འདོད་པའི་ཕྱིར། ཟེར་བ་ནི། ལེགས་པར་མ་བརྟགས་པའི་བབ་ཅོལ་ཡིན་
ཏེ། ལུས་སེམས་ཀྱི་བདག་ཉིད་མ་ཡིན་པར་ཐལ། དེ་གཉིས་རྫས་ཐ་དད་ཡིན་པའི་ཕྱིར། །
འདོད་ན། ལུས་ཤེས་པའི་བདག་ཉིད་མ་ཡིན་པར་ཐལ་ལོ། །འདོད་ན། གཟུགས་ཤེས་པའི་
བདག་ཉིད་མ་ཡིན་པར་ཐལ། འདོད་པའི་ཕྱིར། འདོད་ན། གཟུགས་ཕྱི་རོལ་གྱི་དོན་ཡིན་
པར་ཐལ། འདོད་པའི་ཕྱིར། ལུས་སྲོག་རྫས་ཐ་དད་དུ་འདོད་པ་མི་འཐད་དེ། །སྲོག་ནི་
རླུང་ཡིན་ལ་རླུང་ལུས་གྱི་བྱེ་བྲག་ཡིན་པའི་ཕྱིར། རང་ལུགས་ཀྱིས་བཀག་པ་སྔ་མ་དེ་རྣམས་
དེ་ལྟར་འགྲོ་བར་གྲགས་ལ། ལུང་མ་བསྟན་གྱི་ལྟ་བའི་དམ་བཅའ་ཚུལ་ལ་ཞིབ་ཏུ་བརྟགས་
ན་མཐའ་གཅིག་ཏུ་འགྲོ་བ་དཀའ་བར་འདུག་པས་དཔྱད་པར་བྱའོ། ༈ རང་ལུགས་ནི། །
སྔོན་གྱི་མཐའ་ལ་བརྟེན་པའི་ལྟ་བ་བཞི། ཕྱི་མའི་མཐའ་ལ་བརྟེན་པའི་ལྟ་བ་བཞི། མྱང་
འདས་ལ་བརྟེན་པའི་ལྟ་བ་བཞི། ལུས་སྲོག་ལ་བརྟེན་པའི་ལྟ་བ་གཉིས། དང་པོ་ནི། བདག་
དང་འཇིག་རྟེན་རྟག་པར་བདེན་པར་ལྟ་བ། མི་རྟག་པར་བདེན་པར་ལྟ་བ། གཉིས་ཀ་
བདེན་པར་ལྟ་བ། གཉིས་ཀ་མ་ཡིན་པར་བདེན་པར་ལྟ་བ་རྣམས་ཡིན། གཉིས་པ་ནི།
བདག་དང་འཇིག་རྟེན་མཐའ་དང་ལྡན་པར་བདེན་པར་ལྟ་བ། མཐའ་དང་མི་ལྡན་པར་
བདེན་པར་ལྟ་བ། གཉིས་ཀ་ཡིན་པར་བདེན་པར་ལྟ་བ། གཉིས་ཀ་མ་ཡིན་པར་བདེན་

པར་ལྟ་བ་རྣམས་ཡིན། གསུམ་པ་ནི། གྲོལ་བའི་བདག་གྲོངས་ཕན་ཆད་འབྱུང་བ་དང་
གྲོངས་ཕན་ཆད་མི་འབྱུང་བ་དང་། གཉིས་ཀ་ཡིན་པ་དང་། གཉིས་ཀ་མ་ཡིན་པར་བདེན་
པར་ལྟ་བ་རྣམས་ཡིན། བཞི་པ་ནི། ལུས་སྲོག་རྫས་གཅིག་ཏུ་བདེན་པར་ལྟ་བ། རྫས་ཐ་
དད་དུ་བདེན་པར་ལྟ་བ་ཉིད་ཡིན། དེ་རྣམས་ཀྱི་ནང་ནས། ། གང་ཟག་གི་བདག་དང་
འཇིག་རྟེན་རྟག་པར་ལྟ་བ་དང་། མཐའ་དང་མི་ལྡན་པར་སྐྱེ་བ་ཕྱི་མར་མཇུག་པར་ལྟ་བ་
དང་། དེ་བཞིན་གཤེགས་པ་གྲོངས་ཕན་ཆད་འབྱུང་བར་ལྟ་བ་རྣམས་གྲངས་ཅན་གྱི་རྒྱུད་
ལ་ཡོད། དེ་རྣམས་ཡུལ་ལ་སྒྲུབ་པའི་རྣམ་པས་འཇུག་པས་གཡོ་བའི་ལྟ་བ་ཞེས་བྱ། གང་
ཟག་གི་བདག་དང་འཇིག་རྟེན་མི་རྟག་པར་ལྟ་བ་དང་། མཐའ་དང་ལྡན་པ་སྐྱེ་བ་ཕྱི་མར་
མི་འཇུག་པར་ལྟ་བ་དང་། དེ་བཞིན་གཤེགས་པ་གྲོངས་ཕན་ཆད་མི་འབྱུང་བར་ལྟ་བ་ནི།
རྒྱང་འཕེན་གྱི་རྒྱུད་ལ་ཡོད་ཅིང་ཡུལ་ལ་དགག་པ་ཤས་ཆེ་བའི་སྒོ་ནས་འཇུག་པས་འདུ་བའི་
ལྟ་བ་ཞེས་བྱ། མཐའ་དེ་རྣམས་གཉིས་ཀ་ཡིན་པར་ལྟ་བ་ནི་གཅེར་བུ་བའི་རྒྱུད་ལ་ཡོད།
དགག་སྒྲུབ་ཆ་མཉམ་དུ་འཇུག་པས་བཀྲམ་པའི་ལྟ་བ་ཞེས་བྱ། མཐའ་དེ་དག་གང་དུའང་
བརྗོད་དུ་མེད་པར་ལྟ་བ་ནི། >1 གནས་མ་བུ་བའི་རྒྱུད་ལ་ཡོད་ཅིང་དགག་སྒྲུབ་གཉིས་ཀ་
བཀག་པའི་རྣམ་པས་འཇུག་པས་བཅུམ་པའི་ལྟ་བ་ཞེས་བྱ། ལུས་སྲོག་རྫས་གཅིག་ཏུ་ལྟ་བ་
བྱེ་བྲག་པའི་རྒྱུད་ལ་ཡོད། རྫས་ཐ་དད་དུ་ལྟ་བ་གྲངས་ཅན་གྱི་རྒྱུད་ལ་ཡོད། རྩོད་པ་སྤོང་
བ་ལ་མཁས་པ་ཁ་ཅིག རྒྱང་འཕེན་པས་གྲོལ་བའི་བདག་ཁས་ལེན་པར་ཐལ། མྱང་འདས་
ལ་བརྟེན་པའི་ལྟ་བ་བཞིའི་མཚན་གཞི་འཐད་པ་གང་ཞིག་བཞི་ཚན་དེའི་ལྟ་བ་གཉིས་
རྒྱང་འཕེན་པ་ལ་སྦྱོར་རིགས་པའི་ཕྱིར། འདོད་ན། རྒྱང་འཕེན་པས་ཐར་པ་ཁས་ལེན་པར་
ཐལ། འདོད་པའི་ཕྱིར་ན། རྩ་བར་མ་ཁྱབ། ཡང་ཁ་ཅིག བདག་དང་འཇིག་རྟེན་མི་རྟག་
པར་བདེན་པར་ལྟ་བའི་ལྟ་བ་ཆོས་ཅན། ཁྱོད་ཀྱི་ཞེན་ཡུལ་མེད་པར་རྟོགས་པའི་ཐེག་ཆེན་
གྱི་མཐོང་ལམ་དེ་སེམས་དཔའི་གཞི་ཤེས་ཀྱི་སྦྱོར་བ་ཡིན་པར་ཐལ། ཁྱོད་འདིར་བསྟན་
ལུང་མ་བསྟན་གྱི་ལྟ་བ་ཡིན་པའི་ཕྱིར། འདོད་ན། བདག་དང་འཇིག་རྟེན་མི་རྟག་པར་

བདག་མེད་དུ་རྟོགས་པའི་ཐེག་ཆེན་གྱི་མཐོང་ལམ་དེ་དེ་ཡིན་པར་ཐལ། འདོད་པའི་ཕྱིར། །
འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་
ཕྱིར། གཞན་ཡང་། དེ་བཞིན་གཤེགས་པ་གྲོངས་པ་ཡོད་པར་ཐལ། སྔར་གྱི་དམ་བཅའ་དེ་
རྣམས་འཐད་པའི་ཕྱིར། འདོད་ན། དེ་ཤི་བ་ཡོད་པར་ཐལ་ལོ། འདོད་མི་ནུས་ཏེ། དེས་
འཆི་བདག་གི་བདུད་བཅོམ་པའི་ཕྱིར། ཞེས་བཀག་ནས་དེ་རང་ཉིད་ཀྱི་ལུགས་ལ། རྟགས་
པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་
བ་དང་། མི་རྟག་པས་ཁྱད་པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་
ཡོད་དུ་ལྟ་བའི་ལྟ་བ་དང་། རྟག་མི་རྟག་གཉིས་ཀས་ཁྱད་པར་དུ་བྱས་པའི་བདག་དང་
འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་དང་། གཉིས་ཀ་མ་ཡིན་པས་ཁྱད་
པར་དུ་བྱས་པའི་བདག་དང་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བ་རྣམས་སྔོན་གྱི་
མཐའ་ལ་བརྟེན་པའི་ལྟ་བ་ཡིན། མཐའ་དང་ལྡན་པས་ཁྱད་པར་དུ་བྱས་པའི་བདག་དང་
འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བ་དང་། དེ་བཞིན་དུ་མཐའ་དང་མི་ལྡན་པ་
དང་། གཉིས་ཀ་ཡིན་པ་དང་། གཉིས་ཀ་མ་ཡིན་པས་ཁྱད་པར་དུ་བྱས་པའི་བདག་དང་
འཇིག་རྟེན་རང་སྐྱ་ཐུབ་པའི་རྫས་ཡོད་དུ་ལྟ་བ་རྣམས་ཕྱི་མའི་མཐའ་ལ་བརྟེན་པའི་ལྟ་བ་
དང་། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་
སོ་སྐྱེ་བོ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་དང་། བདེན་པས་སྟོང་ཞིང་སྐྱེ་བ་ཕྱི་
མ་ཕན་ཆད་དུ་མི་འབྱུང་བས་ཁྱད་པར་དུ་བྱས་པའི་སོ་སོ་སྐྱེ་བོ་ཐ་མལ་པ་རང་སྐྱ་ཐུབ་པའི་
རྫས་ཡོད་དུ་ལྟ་བ་དང་། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་མི་འབྱུང་
གཉིས་ཀས་ཁྱད་པར་དུ་བྱས་པའི་སོ་སོ་སྐྱེ་བོ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་
དང་། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་མི་འབྱུང་གཉིས་ཀ་མ་ཡིན་
པས་ཁྱད་པར་དུ་བྱས་པའི་སོ་སོ་སྐྱེ་བོ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བ་རྣམས་
མྱང་འདས་ཀྱི་མཐའ་ལ་བརྟེན་པའི་ལུང་མ་བསྟན་གྱི་ལྟ་བ་ཡིན། རྫས་གཅིག་པས་ཁྱད་

པར་དུ་བྱས་པའི་སྐྱེས་བུ་རང་སྐྱ་ཐུབ་པའི་རྫས་ཡོད་དུ་ལྟ་བ་དང་། རྫས་ཐ་དད་པས་ཁྱད་
པར་དུ་བྱས་པའི་སྐྱེ་བུ་རང་སྐྱ་ཐུབ་པའི་རྫས་ཡོད་དུ་ལྟ་བ་དེ། ལུས་སྲོག་ལ་བརྟེན་པའི་
ལུང་མ་བསྟན་གྱི་ལྟ་བ་ཡིན་ཟེར་ན། ཐོག་མར་གཞན་ལུགས་བཀག་པ་མི་འཐད་དེ། གཡོ་
བ་ལ་སོགས་ཞེས་བྱ་དང་། །ཞེས་པའི་སྐབས་ནས་དངོས་སུ་བསྟན་པའི་བྱང་སེམས་ཀྱི་སྦྱོར་
བ་ཡིན་ན། གཞི་ཤེས་ཀྱི་སྦྱོར་བ་ཡིན་དགོས་པར་ཐལ། འདིར་བསྟན་ལུང་མ་བསྟན་གྱི་ལྟ་
བ་ཡིན་ན། རང་ཉིད་ཀྱི་ཞེན་ཡུལ་མེད་པར་མངོན་སུམ་དུ་རྟོགས་པའི་ཐེག་ཆེན་གྱི་མཐོང་
ལམ་དེ་གཞི་ཤེས་ཀྱི་སྦྱོར་བ་ཡིན་དགོས་པའི་ཕྱིར། རྟགས་ཁས། འདོད་ན། དེ་བཞིན་
གཤེགས་པ་འབྱུང་བ་དང་། ཞེས་སོགས་ཀྱི་སྐབས་ནས་དངོས་སུ་བསྟན་པའི་བྱང་སེམས་
ཀྱི་སྦྱོར་བ་ཡིན་ན། གཞི་ཤེས་ཀྱི་སྦྱོར་བ་ཡིན་དགོས་པར་ཐལ། འདོད་པའི་ཕྱིར། འདོད་ན།
འཇིག་རྟེན་དོན་དམ་པར་འཇིག་པ་མེད་པར་མངོན་སུམ་དུ་རྟོགས་པའི་བྱང་སེམས་ཀྱི་ཡེ་
ཤེས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འཇིག་རྟེན་འཇིག་མེད་བདག་ཉིད་
དང་། །ཞེས་དང་། དེའི་ཐད་ཀྱི་རྣམ་བཤད་ལས། སྐབས་འདིར་སྟོང་པ་ཉིད་ཀྱི་རྣམ་པ་
ཅན་བཤད་པ་ནི། གང་གིས་ཟིན་པའི་ལམ་དེ་ཉིད་བསྟན་པ་ཡིན་གྱི། གཞི་ཤེས་ཀྱི་སྦྱོར་
བའི་མཚོན་བྱེད་ནི་གཞི་ཤེས་ཀྱི་རྣམ་པ་ཅན་དུ་ཤེས་པར་བྱའོ། །ཞེས་གསུངས་པའི་ཕྱིར། །
འདོད་ན། དེ་ཆོས་ཅན། ཐེག་དམན་གྱི་རྟོགས་རིགས་སུ་གནས་པར་ཐལ། འདོད་པའི་
ཕྱིར། ཁྱོད་ཀྱི་རང་ལུགས་བཞག་པ་དེ་རྣམས་མི་འཐད་དེ། གྲངས་ཅན་དེས་བདེན་པས་
སྟོང་ཞིང་སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་དུ་བྱས་པའི་སོ་སྐྱེ་ཐ་མལ་པ་རང་སྐྱ་
ཐུབ་པའི་རྫས་ཡོད་དུ་ཁས་ལེན་པར་ཐལ། བདེན་པས་སྟོང་ཞིང་སྐྱེ་བ་ཕྱི་མ་ཕན་ཆད་དུ་
འབྱུང་བས་ཁྱད་པར་དུ་བྱ་པའི་སོ་སྐྱེ་ཐ་མལ་པ་རང་སྐྱ་ཐུབ་པའི་རྫས་ཡོད་དུ་ལྟ་བའི་ལྟ་བ་
དེ། མྱང་འདས་ལ་བརྟེན་པའི་ལྟ་བ་ཡིན་པ་གང་ཞིག མྱང་འདས་ལ་བརྟེན་པའི་ལུང་མ་
བསྟན་གྱི་ལྟ་བ་དང་པོ་གཉིས་གྲངས་ཅན་གྱི་རྒྱུད་ལ་ཡོད་པའི་ཕྱིར། དང་པོ་ཁས། འདོད་
ན། གྲངས་ཅན་དེས་བདེན་པས་སྟོང་ཞིང་། སྐྱེ་བ་ཕྱི་མ་ཕན་ཆད་དུ་འབྱུང་བས་ཁྱད་པར་

དུ་བྱས་པའི་སོ་སྐྱེ་ཐ་མལ་པ་ཁས་ལེན་པར་ཐལ་ལོ། །འདོད་ན། དེས་སོ་སྐྱེ་ཐ་མལ་པ་
བདེན་སྟོང་དུ་ཁས་ལེན་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་བདེན་
གྲུབ་ཏུ་ཁས་ལེན་པའི་ཕྱིར། ལན་གྱིས་ལྡོག་པར་མི་ནུས་པའི་ཐལ་འགྱུར་རོ། གཞན་ཡང་།
ལུང་མ་བསྟན་གྱི་ལྟ་བ་བཅུ་བཞི་ལ་འཛིན་སྟངས་མི་མཐུན་པའི་ཁྱད་པར་མི་འཐད་པར་
ཐལ། དེ་བཅུ་བཞི་རང་རྐྱ་ཐུབ་པའི་རྫས་ཡོད་དུ་འཛིན་པའི་འཛིན་སྟངས་ཅན་ཡིན་པའི་
ཕྱིར། མ་གྲུབ་ན། ལྟ་བ་བཅུ་བཞིའི་མཚན་གཞི་འཛིན་ཚུལ་དེ་འཐད་པར་བུད། ཡང་
མཁས་པ་ཁ་ཅིག གང་ཟག་གི་བདག་དང་། འཇིག་རྟེན་རྟག་པ་དང་། མི་རྟག་པ་དང་།
གཉིས་ཀ་ཡིན་པ་དང་། གཉིས་ཀ་མ་ཡིན་པར་རྫས་ཡོད་དུ་ལྟ་བ་བཞི་སྔོན་གྱི་མཐའ་ལ་
བརྟེན་པའི་ལྟ་བ། གང་ཟག་གི་བདག་དང་། འཇིག་རྟེན་མཐའ་དང་ལྡན་པ་དང་། མི་
ལྡན་པ་དང་། གཉིས་ཀ་དང་། གཉིས་ཀ་མ་ཡིན་པར་རྫས་ཡོད་དུ་ལྟ་བ་བཞི། ཕྱི་མའི་
མཐའ་ལ་བརྟེན་པའི་ལྟ་བ་དང་། གྲོལ་བའི་གང་ཟག་གི་བདག་གྲོངས་ཕན་ཆད་དུ་འབྱུང་
བ་དང་། མི་འབྱུང་བ་དང་། གཉིས་ཀ་དང་། གཉིས་ཀ་མ་ཡིན་པར་རྫས་ཡོད་དུ་ལྟ་བ་
བཞི། མྱང་འདས་ལ་བརྟེན་པའི་ལྟ་བ། ལུས་སྲོག་རྫས་གཅིག་ཏུ་བདེན་པར་ལྟ་བ། རྫས་ཐ་
དད་དུ་བདེན་པར་ལྟ་བ། ལུས་སྲོག་ལ་བརྟེན་པའི་ལྟ་བ་ཡིན་ཞེས་གསུངས་པ་མི་འཐད་དེ།
གནས་མ་བུ་བ་དེས་གང་ཟག་གི་བདག་དང་འཇིག་རྟེན་རྟག་མི་རྟག་གང་དུའང་བརྗོད་
མེད་པར་རྫས་ཡོད་དུ་གྲུབ་པར་ཁས་ལེན་པར་ཐལ། གང་ཟག་གི་བདག་དང་འཇིག་རྟེན་
རྟག་མི་རྟག་གང་དུའང་བརྗོད་དུ་མེད་པར་རྫས་ཡོད་དུ་ལྟ་བའི་ལྟ་བ་དེ། སྔོན་གྱི་མཐའ་
ལ་བརྟེན་པའི་ལུང་མ་བསྟན་གྱི་ལྟ་བ་བཞི་པ་གང་ཞིག སྔོན་གྱི་མཐའ་ལ་བརྟེན་པའི་ལུང་
མ་བསྟན་གྱི་ལྟ་བ་བཞི་པ་རང་སྡེ་གནས་མ་བུ་བའི་རྒྱུད་ལ་ཡོད་པའི་ལྟ་བར་རྣམ་བཤད་
སྙིང་པོ་རྒྱན་ལས་བཤད་པའི་ཕྱིར། འདོད་ན། རང་སྡེ་གནས་མ་བུ་བ་དེས། སྐབས་འདིར་
བསྟན་གྱི་འཇིག་རྟེན་རང་སྐྱ་ཐུབ་པའི་རྫས་ཡོད་དུ་ཁས་ལེན་པར་ཐལ། འདོད་པ་གང་
ཞིག སྐབས་འདིའི་འཇིག་རྟེན་སྣོད་ཀྱི་འཇིག་རྟེན་ལ་བྱེད་པར་གསེར་ཕྲེང་ལས་བཤད་

པའི་ཕྱིར། འདོད་མི་ནུས་ཏེ། དེས་སྣོད་ཀྱི་འཇིག་རྟེན་བཏགས་ཡོད་དུ་ཁས་ལེན་པའི་ཕྱིར།
དེར་ཐལ། དེས་བུམ་པ་བཏགས་ཡོད་དུ་ཁས་ལེན་པའི་ཕྱིར་ཏེ། བྱེ་བྲག་སྨྲ་བས་བུམ་པ་
བཏགས་ཡོད་དུ་འདོད་པ་གང་ཞིག རྒྱུ་མཚན་མཚུངས་པའི་ཕྱིར། ་།
ཆ། ལམ་ཤེས་སྦྱོར་བའི་ཤེས་མཚོན་བཤད་པ། ་ཀྱང་
༈ སྟོང་ཉིད་མཚན་མ་མེད་བཅས་དང་། །ཞེས་སོགས་ཀྱི་སྐབས་སུ། སྦྱོར་བ་དང་། མཐའ་
དཔྱད་པ་གཉིས། དང་པོ་ནི། གཞན་དོན་གྱི་གོ་ཆ་བྱ་དཀའ་བ་བསྒྲུབ་པ་སོགས་ཀྱི་སེམས་
དཔའི་རྒྱུད་ཀྱི་ངོ་བོ་ཉིད་ཀྱི་རྣལ་འབྱོར་ལྔ་ཆོས་ཅན། སེམས་དཔའི་རྒྱུད་ཀྱི་ལམ་ཤེས་ཀྱི་
སྦྱོར་བ་ཡིན་ཏེ། སྟོང་ཉིད་མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་
དམིགས་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་ཁ་ཅིག་སྟོང་ཉིད་
མཚན་མེད་སོགས་བཅུ་དྲུག་གང་རུང་གི་རྣམ་པ་ཅན་གྱི་སེམས་དཔའི་རྣལ་འབྱོར་དེ།
ལམ་ཤེས་ཀྱི་སྦྱོར་བའི་མཚན་ཉིད་ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་
ཐལ། སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། །
གཞན་ཡང་། ལམ་ཤེས་ཀྱི་སྦྱོར་བ་རྒྱུད་ལྡན་གྱི་གང་ཟག་ཡིན་ན། སྟོང་ཉིད་རྟོགས་པས་
ཁྱབ་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། སེམས་ཙམ་པར་གྱུར་པའི་
བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། ༈ རང་ལུགས་ནི། སྟོང་ཉིད་
མཚན་མེད་སོགས་ལམ་ཤེས་ཀྱི་རྣམ་པ་གང་ཡང་རུང་བ་ལ་དམིགས་པའི་སེམས་ད་པའི་
རྣལ་འབྱོར་དེ། ལམ་ཤེས་ཀྱི་སྦྱོར་བའི་མཚན་ཉིད། ཡང་ན། སྟོང་ཉིད་མཚན་མེད་སོགས་
ལམ་ཤེས་ཀྱི་དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ། །
ལམ་ཤེས་ཀྱི་སྦྱོར་བའི་མཚན་ཉིད། རྩོད་པ་སྤོང་བ་ལ། ཁ་ཅིག སྟོང་ཉིད་མཚན་མེད་
སོགས་ལམ་ཤེས་ཀྱི་རྣམ་པ་ཡིན་པར་ཐལ། མཚན་ཉིད་དང་པོ་འཐད་པའི་ཕྱིར། འདོད་མི་
ནུས་ཏེ། ལམ་ཤེས་ཀྱི་རྣམ་པ་ཡིན་ན་དེའི་འཛིན་སྟངས་ཡིན་དགོས་པའི་ཕྱིར། ཟེར་ན།

གོང་དུ་ལན་བཏབ་ཟིན་ཏོ། །སྐྱོབ་ཕྱིར་སྦྲུལ་n3280 ག ་པ་
ཇ། རྣམ་མཁྱེན་སྦྱོར་བའི་ཤེས་མཚོན་བཤད་པ། མན་ང་ཚོ་དང་།
༈ དེ་ནི་ཉིད་ཀྱི་ཆོས་བརྟེན་ནས། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི། །
གཞི་ལམ་གྱིས་བསྡུས་པའི་ཁྱད་པར་སོགས་རྣམ་མཁྱེན་གྱི་དམིགས་པ་གང་ཡང་རུང་བ་ལ་
དམིགས་པའི་སེམས་པའི་རྣལ་འབྱོར་བདུན་ཆོས་ཅན། རྣམ་མཁྱེན་གྱི་སྦྱོར་བ་ཡིན་ཏེ། དེ་
བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་མཁྱེན་གྱི་
དམིགས་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་ཡིན་པའི་ཕྱིར།
གཉིས་པ་ལ་ཁ་ཅིག དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་
སོགས་རྣམ་མཁྱེན་གྱི་དམིགས་པ་བཅུ་དྲུག་གང་རུང་ཡུལ་དུ་བྱེད་པའི་སེམས་དཔའི་རྣལ་
འབྱོར་དེ། རྣམ་མཁྱེན་གྱི་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་
བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཁྱོད་
ཀྱི་དངོས་ཡུལ་དུ་གྱུར་པའི་ཀུན་རྫོབ་བདེན་པ་ཡོད་པར་ཐལ། འདོད་པའི་ཕྱིར། ༈ རང་
ལུགས་ལ། དེ་བཞིན་གཤེགས་པ་ཉིད་ཀྱིས་མཐོང་ཆོས་ལ་བདེ་བར་གནས་པ་སོགས་རྣམ་
མཁྱེན་གྱི་རྣམ་པ་གང་ཡང་རུང་བ་ལ་དམིགས་པའི་སེམས་དཔའི་རྣལ་འབྱོར་དེ། རྣམ་
མཁྱེན་གྱི་སྦྱོར་བའི་མཚན་ཉིད། རྩོད་པ་སྤོང་བ་ལ་ཁ་ཅིག དེ་བཞིན་གཤེགས་པ་ཉིད་ཀྱིས་
མཐོང་ཆོས་ལ་བདེ་བར་གནས་པ་རྣམ་མཁྱེན་གྱི་རྣམ་པ་ཡིན་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། དེ་ཆོས་ཅན། རྣམ་མཁྱེད་ཡིན་པར་ཐལ། རྣམ་མཁྱེན་གྱི་
རྣམ་པ་ཡིན་པའི་ཕྱིར་ཟེར་ན། མ་ཁྱབ་བོ། །
ཉ། ཁྱད་མཚན་བཤད་པ།
ར་མ་
༈ བསམ་མི་ཁྱབ་སོགས་ཁྱད་པར་གྱིས། །ཞེས་སོགས་ཀྱིས་སྐབས་སུ་གཉིས་ལས། དང་པོ་
ནི། ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་
ཅན། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་བ་ཡིན་ཏེ། བསམ་མི་ཁྱབ་

སོགས་ཀྱིས་ཁྱད་པར་དུ་བྱས་པའི་སེམས་དཔའི་རྣལ་འབྱོར་ཡིན་པའི་ཕྱིར། གཉིས་པ་ལ་
ཁ་ཅིག བདེན་བཞིའི་ཆོས་ཉིད་བསམ་གྱིས་མི་ཁྱབ་པ་རྟོགས་པ་སོགས་ཁྱད་ཆོས་བཅུ་དྲུག་
གིས་ཁྱད་པར་དུ་བྱས་པའི་སེམས་དཔའི་རྣལ་འབྱོར། ཉན་རང་གི་སྦྱོར་བ་ལས་ཁྱད་པར་
དུ་འཕགས་པའི་སྦྱོར་བའི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་ཀུན་
རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། །
དེར་ཐལ། སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཁྱོད་ཀྱིས་ཆོས་
ཉིད་མ་རྟོགས་པའི་ཕྱིར། ༈ རང་ལུགས་ནི། བསམ་མི་ཁྱབ་སོགས་ཀྱིས་ཁྱད་པར་དུ་བྱས་
པའི་སེམས་དཔའི་རྣལ་འབྱོར། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་སྦྱོར་
བའི་མཚན་ཉིད། རྩོད་པ་སྤོང་བ་ལ་ཁ་ཅིག བྱང་སེམས་མཐོང་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེས་
རྟོགས་གེའི་བློས་བསམ་གྱིས་མི་ཁྱབ་པའི་ཆོས་ཉིད་རྟོགས་པར་ཐལ། འདོད་པའི་ཕྱིར་ན་
མ་ཁྱབ། ཡང་ཁོ་ན་རེ། གཞུང་འདིས་སེམས་དཔའི་གཞི་ཤེས་སྦྱོར་བ་ཉན་རང་གི་སྦྱོར་བ་
ལས་ཁྱད་པར་དུ་འཕགས་པའི་སྦྱོར་བར་དངོས་སུ་བསྟན་པར་ཐལ། སྦྱོར་བ་དེ་གཞུང་
འདིའི་དོན་སྦྱོར་རྣམ་དག་ཡིན་པའི་ཕྱིར། འདོད་ན། རྣམ་བཤད་སྙིང་པོ་རྒྱན་ལས། གཞི་
ཤེས་ཀྱི་སྦྱོར་བ་ཙམ་ནི། རང་གི་ལྡོག་པས་ཉན་རང་གི་སྦྱོར་བ་ལས་ཁྱད་པར་དུ་བྱེད་མི་
ནུས་ཤིང་སྦྱོར་བ་གཞན་གཉིས་ཀྱི་རང་གི་ངོ་བོའི་ལྡོག་པས་ཁྱད་ཞུགས་པར་རྟོགས་པའི་
ཆེད་དུ་དེ་གཉིས་ཀྱིས་ཁྱད་པར་འཕགས་ཚུལ་བསྟན་ནས་ཅིག་ཤོས་ཀྱིས་མ་བསྟན་པ་ཡིན་
གྱི་རྫས་གྱི་སྒོ་ནས་ནི། སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་ཡང་ཉན་རང་གི་སྦྱོར་བ་
ལས་ཁྱད་ཞུགས་པ་ཡིན་པས། ཁྱད་པར་འཕགས་པ་མཚོན་ནུས་པར་ཤེས་པར་བྱའོ། ཞེས་
བཤད་པ་མི་འཐད་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ། ཡང་ཁ་ཅིག
ཁྱད་མཚན་ཡིན་ན་ཐེག་ཆེན་གྱི་སྦྱོར་བའི་ཁྱད་མཚན་ཡིན་པས་ཁྱབ་ཟེར་ན། ཉན་རང་གི་
སྦྱོར་བ་ལས་ཁྱད་པར་དུ་འཕགས་པའི་སེམས་དཔའི་དོན་མངོན་རྟོགས་ཆོས་ཅན། དེར་
270

ཐལ། དེའི་ཕྱིར། དེར་ཐལ། ཉན་རང་གི་སྦྱོར་བ་ལས་ཁྱད་པར་དུ་འཕགས་པའི་ཐེག་ཆེན་
གྱི་སྦྱོར་ལམ་གྱི་མཚན་ཉིད་ཡིན་པའི་ཕྱིར། རྩ་བར་འདོད་ན་དེ་ཆོས་ཅན། ཉན་རང་གི་
སྦྱོར་བ་ལས་ཁྱད་པར་དུ་འཕགས་པའི་ཐེག་ཆེན་གྱི་སྦྱོར་བའི་མཚན་ཉིད་ཡིན་པར་ཐལ།
འདོད་པའི་ཕྱིར། འདོད་ན། ཐེག་ཆེན་གྱི་མཐོང་ལམ་ཆོས་ཅན། ཉན་རང་གི་སྦྱོར་བ་ལས་
ཁྱད་པར་དུ་འཕགས་པའི་སེམས་དཔའི་དོན་མངོན་རྟོགས་ཡིན་པར་ཐལ། དེ་ལས་ཁྱད་
པར་དུ་འཕགས་པའི་ཐེག་ཆེན་གྱི་སྦྱོར་བ་ཡིན་པའི་ཕྱིར། ཁྱབ་པ་ཁས། །
ཏ། བྱེད་མཚན་བཤད་པ། ད བྱེ ་
༈ ཕན་དང་བདེ་དང་སྐྱོབ་པ་དང་། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི།
ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཆོས་ཅན།
གཞན་དོན་སྒྲུབ་པའི་བྱེད་ལས་ཁྱད་པར་ཅན་དང་ལྡན་པའི་སྦྱོར་བ་ཡིན་ཏེ། ཕན་བདེ་
སྐྱོབ་སོགས་ཀྱི་བྱེད་ལས་ཁྱད་པར་ཅན་དང་ལྡན་པའི་སེམས་དཔའི་རྣལ་འབྱོར་ཡིན་པའི་
ཕྱིར། གཉིས་པ་ལ་ཁ་ཅིག བྱེད་མཚན་ཡིན་ན་ཐེག་ཆེན་གྱི་སྦྱོར་བའི་བྱེད་མཚན་ཡིན་པས་
ཁྱབ་ཟེར་ན། སྐྱོན་སྔར་གྱི་རིགས་འགྲོས་ལ་དཔགས་ནས་ཤེས་པར་བྱའོ། ། །
ཐ། ངོ་བོ་ཉིད་མཚན་བཤད་པ།
༈ ཉོན་མོངས་རྟགས་དང་མཚན་མ་དང་། །ཞེས་སོགས་ཀྱི་སྐབས་སུ་སྦྱོར་བ་དང་། མཐའ་
དཔྱད་པ་གཉིས། དང་པོ་ནི། ཉོན་མོངས་རྟགས་སོགས་ཀྱི་མཚན་མས་དབེན་པའི་སེམས་
དཔའི་རྣལ་འབྱོར་བཅུ་དྲུག་ཆོས་ཅན། ཁྱོད་ལ་མཚན་ཉིད་ཀྱི་སྒྲས་སྟོན་པའི་རྒྱུ་མཚན་
ཡོད་དེ། ཁྱོད་སྦྱོར་བ་མཚོན་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངོ་བོ་
ཉིད་མཚན་དེ་ལ་བཅུ་དྲུག་ཡོད་དེ། གཞི་ཤེས་ཀྱི་སྦྱོར་བའི་ངོ་བོ་ཉིད་མཚན་བཞི། ལམ་
ཤེས་ཀྱི་སྦྱོར་བའི་ངོ་བོ་ཉིད་མཚན་ལྔ། རྣམ་མཁྱེན་གྱི་སྦྱོར་བའི་ངོ་བོ་ཉིད་མཚན་བདུན་
ཡོད་པའི་ཕྱིར། གཉིས་པ་ལ་ཁོ་ན་རེ། བྱང་སེམས་མཐོང་ལམ་པའི་རྒྱུད་ཀྱི་གང་ཟག་གི་
བདག་མེད་རྟོགས་པའི་མཁྱེན་པ་དེ། ཉོན་མོངས་རྟགས་སོགས་ཀྱིས་དབེན་པའི་སེམས་

དཔའི་རྣལ་འབྱོར་ཡིན་པར་ཐལ། ངོ་བོ་ཉིད་མཚན་དེ་ལ་ཉོན་མོངས་རྟགས་སོགས་ཀྱིས་
དབེན་པའི་སེམས་དཔའི་རྣལ་འབྱོར་བཅུ་དྲུག་ཏུ་འབྱེད་རིགས་པའི་ཕྱིར། རྟགས་ཁས། །
འདོད་ན། དེ་ཆོས་ཅན། དེ་མ་ཡིན་པར་ཐལ། ཉོན་མོངས་ཀྱིས་དབེན་པའི་སེམས་དཔའི་
རྣལ་འབྱོར་མ་ཡིན་པའི་ཕྱིར་ཏེ། ཉོན་མོངས་དང་བཅས་པའི་སེམས་དཔའི་རྣལ་འབྱོར་
ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། བྱང་སེམས་མཐོང་ལམ་པའི་རྒྱུད་ལ་ཉོན་མོངས་
ཡོད་པའི་ཕྱིར་ཟེར་ན། དེའི་ལན་ནི་ཉོན་མོངས་རྟགས་སོགས་ཀྱིས་དབེན་པའི་སེམས་
དཔའི་རྣལ་འབྱོར་ཡིན་ན་ཉོན་མོངས་རྟགས་སོགས་ཀྱིས་དབེན་པས་མ་ཁྱབ་བོ། གཞན་
དོན་གྱི་བསྒྲུབ་པ་བྱ་དཀའ་བ་སོགས་ཀྱིས་ལམ་ཤེས་ཀྱི་སྦྱོར་བའི་ངོ་བོ་ཉིད་མཚན་ལྔ་པོ་དེ།
ཉོན་མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་ཡིན་པར་ཐལ། ཉོན་
མོངས་རྟགས་སོགས་ཀྱིས་དབེན་པའི་སེམས་དཔའི་རྣལ་འབྱོར་བཅུ་དྲུག་ཡོད་པའི་ཕྱིར། །
རྟགས་ཁས། འདོད་ན། དེ་ལྔ་པོ་ཆོས་ཅན། སེམས་དཔའི་གཞི་ཤེས་ཀྱི་སྦྱོར་བ་ཡིན་པར་
ཐལ། འདོད་པའི་ཕྱིར། ཁྱབ་སྟེ། ཉོན་མོངས་རྟགས་སོགས་ཀྱིས་དབེན་པའི་འདིར་བསྟན་
སེམས་དཔའི་རྣལ་འབྱོར་ཡིན་ན། ཉོན་མོངས་རྟགས་དང་མཚན་མ་དང་། མི་མཐུན་
ཕྱོགས་དང་གཉེན་པོ་དང་། །དབེན་དང་ཞེས་སོགས་ཀྱི་སྐབས་ནས་དངོས་སུ་བསྟན་པའི་
སེམས་དཔའི་རྣལ་འབྱོར་ཡིན་དགོས་པའི་ཕྱིར་ཟེར་ན། བརྗོད་ཚུལ་ལ་སྐྱོན་ཅུང་ཟད་
ཆགས་པ་འདྲ་བས་སྐྱོན་ཅུང་ཟད་བཅད་པར་བྱའོ། ། དེ་དག་
དྲུག་པ་སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་སྐོར།
ཀྱི་ཀ འ དིར་བསྟན་ཐར་བ་ཆ་མཐུན་དགག་གཞག་སྤང་གསུམ་སྒོ་ནས་
འཆད་པ། ཆུ་ལ་ཀྱི་སྒོ་བྱི་བ་དང་། ད་བར་ཁ ་ཕྱོགས་
༈ མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི།
བྱང་སེམས་ཚོགས་ལམ་པ་དབང་རྣོན་གྱི་མཁྱེན་པ་ཆོས་ཅན། སྐབས་འདིར་དངོས་སུ་
བསྟན་པའི་ཐེག་ཆེན་གྱི་ཐར་པ་ཆ་མཐུན་ཡིན་ཏེ། རྣམ་མཁྱེན་རང་རྒྱུད་ལ་བསྒྲུབ་པར་

མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས་ཡིན་པའི་ཕྱིར། གཉིས་པ་ལ་ཁ་ཅིག
རྣམ་མཁྱེན་རང་རྒྱུད་ལ་སྒྲུབ་པར་མཁས་པའི་སེམས་ད་པའི་རྒྱུད་ཀྱི་ཆོས་མངོན་རྟོགས་
ཐར་པ་ཆ་མཐུན་གྱི་མཚན་ཉིད། ཟེར་ན། ཉན་ཐོས་ཀྱི་ལམ་དུ་འཇུག་པར་ངེས་པའི་བྱང་
སེམས་ཀྱི་ཚོགས་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་
ནུས་ཏེ། ཆོས་ཅན་དེའི་ཕྱིར། ཁྱབ་སྟེ། རྣམ་པ་ཐམས་ཅད་རྟོགས་འདི་ལ་ཞེས་པའི་ཚིག་
སྨོས་པ་ལ་དགོས་པ་ཡོད་པའི་ཕྱིར། ༈ རང་ལུགས་ནི། རྣམ་མཁྱེན་རང་རྒྱུད་ལ་བསྒྲུབ་
པར་མཁས་པའི་སེམས་དཔའི་རྒྱུད་ཀྱི་ཆོས་མངོན་རྟོགས། སྐབས་འདིར་དངོས་སུ་བསྟན་
པའི་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད། དེ་ལ་དབྱེ་ན་ལྔ་ཡོད། རྩོད་པ་སྤོང་བ་
ལ་ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་
པའི་རྒྱུད་ཀྱི་སྦྱིན་སོགས་རང་རྒྱུད་ལ་བསྒྲུབ་པར་མཁས་པའི་ཡེ་ཤེས་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། ཞེས་གསུངས་པ་མི་འཐད་དེ། དམན་ལམ་སྔོན་དུ་སོང་
བའི་བྱང་སེམས་ཚོགས་ལམ་པ་ཡིན་ན། སྦྱིན་སོགས་རང་རྒྱུད་ལ་བསྒྲུབ་པར་མཁས་པའི་
གང་ཟག་མ་ཡིན་དགོས་པའི་ཕྱིར་ཏེ། མདོ་སྡེ་རྒྱན་ལས། དེ་ཉིད་ཡང་དང་ཡང་དུ་ནི། །
རང་སེམས་ཀུན་ཏུ་འཇུག་ལྡན་པས། །མྱ་ངན་འདས་ལ་མངོན་དགའི་ཕྱིར། །རྟོགས་པ་
བུལ་པ་ཡིན་པར་འདོད། །ཅེས་གསུངས་པའི་ཕྱིར། ་བ ་
ཁ། རྒྱན་གྱི་ཆེད་དུ་བྱ་བའི་གདུལ་བྱ་ལ་དོགས་པ་གཅོད་པ། ་བ་
༈ རྫོགས་པའི་བྱང་ཆུབ་རྣོན་པོ་ཡིས། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི་
རྒྱན་གྱི་ཆེད་དུ་བྱ་བའི་གདུལ་བྱ་ཆོས་ཅན། ཁྱོད་ལ་གཉིས་ཡོད་དེ། ཁྱོད་ལ་དབང་པོ་རྣོ་
རྟུལ་གཉིས་ཡོད་པའི་ཕྱིར། གཉིས་པ་ལ་ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱར་གྱུར་
པའི་ལམ་མ་ཞུགས་ཀྱི་གང་ཟག་ཡོད་ཟེར་ན། དེ་མེད་པར་ཐལ། དེ་ཡིན་ན། ཐེག་ཆེན་
ལམ་ཞུགས་ཀྱི་གང་ཟག་ཡིན་དགོས་པའི་ཕྱིར་ཏེ། དགོས་འགྲེལ་གྱི་འགྲེལ་པར། བྱང་ཆུབ་
སེམས་དཔའ་རང་དང་གཞན་གྱི་དོན་ཕུན་སུམ་ཚོགས་པ། སྒྲུབ་པ་ཅི་ལ་ཡང་མ་རག་པར་
273

གནས་ཤིང་རྩོམ་པ་དག་ཁོ་ནས་ཞེས་གསུངས་པའི་ཕྱིར། གཞན་ཡང་། དེ་ཡིན་ན་ཐེག་
ཆེན་ལམ་ཞུགས་ཀྱི་གང་ཟག་ཡིན་དགོས་པར་ཐལ། རྫོགས་པའི་བྱང་ཆུབ་རྣོན་པོ་ཡིས། །
ཞེས་སོགས་ཀྱི་སྐབས་ནས་བསྟན་པའི་རྒྱན་གྱི་ཆེད་དུ་བྱ་བའི་གདུལ་བྱ་ཡིན་ན་བྱང་ཆུབ་
སེམས་དཔའ་ཡིན་དགོས་པའི་ཕྱིར་ཏེ། སངས་རྒྱས་སོགས་དམིགས་དད་པ་དང་། ཞེས་
སོགས་ཀྱི་སྐབས་ནས་དངོས་སུ་བསྟན་པའི་དེ་ཡིན་ན། བྱང་ཆུབ་སེམས་དཔའ་ཡིན་དགོས་
པའི་ཕྱིར། རྟགས་བུད། རྒྱན་གྱི་ཆེད་དུ་བྱ་བའི་གདུལ་བྱར་གྱུར་པའི་འཕགས་པ་ཡོད་ཟེར་
ན། དེར་གྱུར་པའི་ཐེག་ཆེན་འཕགས་པ་ཡོད་པར་ཐལ། དམ་བཅའ་འཐད་པའི་ཕྱིར།
འདོད་མི་ནུས་ཏེ། དེ་ཡིན་ན་ས་རབ་ཏུ་དགའ་བ་མ་ཐོབ་པས་ཁྱབ་པའི་ཕྱིར་ཏེ། ཆོས་ཀྱི་
དབྱིངས་ཀུན་ཏུ་འགྲོ་བ་རྟོགས་པའི་མཚན་ཉིད་ས་རབ་ཏུ་དགའ་བ་ལ་སོགས་པ་རྟོགས་ཡ
པའི་རིམ་པས་རྣམ་པ་ཐམས་ཅད་མངོན་སུམ་དུ་བྱེད་པར་འགྱུར་བ་ཞེས་བཤད་པའི་ཕྱིར།
ཁོ་ན་རེ། རྩ་བའི་དམ་བཅའ་དེ་ཡོད་པར་ཐལ། འཕགས་པ་གྲོལ་སྡེ་རྒྱན་གྱི་ཆེད་དུ་བྱ་བའི་
གདུལ་བྱ་ཡིན་པའི་ཕྱིར། དེར་ཐལ། རྒྱན་གྱི་ཆེད་དུ་བྱ་བའི་གདུལ་བྱ་འཕགས་པ་ཡོད་
པའི་ཕྱིར་ཟེར་ན་དེ་དེའི་ཆེད་དུ་བྱ་བའི་གདུལ་བྱ་མ་ཡིན་པར་ཐལ། དེ་དེའི་ཆེད་དུ་བྱ་
བའི་གདུལ་བྱ་དབང་རྣོན་ཆོས་ཀྱི་རྗེས་འབྲང་ཡང་མ་ཡིན། དབང་རྟུལ་དད་པའི་རྗེས་
འབྲང་ཡང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་ཀྱིས་ལམ་རྗེས་ཤེས་
མ་ཐོབ་པར་ཐལ། མ་གྲུབ་པ་དེའི་ཕྱིར། གཉིས་པ་མ་གྲུབ་ན། དེ་ཆོས་ཅན། ཁྱོད་ཀྱིས་
ལམ་རྗེས་ཤེས་མ་ཐོབ་པར་ཐལ། མ་གྲུབ་པ་དེའི་ཕྱིར། ཐལ་འགྱུར་དེ་གཉིས་ལ་ཁྱབ་པ་
ཡོད་དེ། ཉན་ཐོས་ཀྱི་ལམ་རྗེས་ཤེས་ཐོབ་ན་དེ་གཉིས་པོ་གང་རུང་མ་ཡིན་དགོས་པའི་ཕྱིར་
ཏེ། མཛོད་ལས། དེ་ཚེ་དབང་པོ་རྣོ་རྟུལ་དག །དད་པས་མོས་དང་མཐོང་བས་ཐོབ། །ཅེས་
གསུངས་པའི་ཕྱིར། གཞན་ཡང་། འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་ཡང་ཡིན།
དབང་རྟུལ་དད་པའི་རྗེས་འབྲང་དང་། དབང་རྣོན་ཆོས་ཀྱི་རྗེས་འབྲང་གང་རུང་ཡང་
ཡིན་པའི་གཞི་མཐུན་ཡོད་པར་ཐལ། ལམ་རྗེས་ཤེས་ཐོབ་པའི་གང་ཟག་ཡང་ཡིན། དེ་

གཉིས་པོ་གང་རུང་ཡང་ཡིན་པའི་གཞི་མཐུན་ཡོད་པའི་ཕྱིར། འདོད་ན། མཛོད་ཀྱི་ལུང་
དྲངས་མ་ཐག་པ་དང་འགལ་ལོ། ཁ་ཅིག རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་
ཚོགས་ལམ་པ་དབང་རྟུལ་ཡིན་ན་སྟོང་ཉིད་རྟོགས་པས་མ་ཁྱབ་ཟེར་ན། དེ་ཁྱབ་པར་ཐལ།
དེ་ཡིན་ན་དད་སོགས་ཡུལ་ལྔ་ལ་མཁས་པའི་སེམས་དཔའ་ཡིན་པས་ཁྱབ་པའི་ཕྱིར་ཏེ།
སངས་རྒྱས་སོགས་དམིགས་དད་པ་དང་། ཞེས་གསུངས་པའི་ཕྱིར། ཁོ་ན་རེ། བྱང་སེམས་
ཚོགས་ལམ་པ་དབང་རྟུལ་ཡིན་ན། སྟོང་ཉིད་རྟོགས་པས་ཁྱབ་པར་ཐལ། རྒྱན་གྱི་ཆེད་དུ་
བྱ་བའི་གདུལ་བྱ་བྱང་སེམས་ཚོགས་ལམ་པ་དབང་རྟུལ་ཡིན་ན་སྟོང་ཉིད་རྟོགས་པས་ཁྱབ་
པའི་ཕྱིར་ན་མ་ཁྱབ། ཁོ་ན་རེ་རྒྱན་གྱི་ཆེད་དུ་བྱ་བའི་གདུལ་བྱ་བྱང་སེམས་ཚོགས་ལམ་པ་
དེས་ཐེག་ཆེན་སེམས་བསྐྱེད་རང་རྒྱུད་ལ་བསྐྱེད་པའི་རྗེས་སུ་སྟོང་ཉིད་རྟོགས་པའི་ལྟ་
རང་རྒྱུད་ལ་བསྐྱེད་པ་མ་ཡིན་པར་ཐལ། དེ་ཡིན་ན་སྟོང་ཉིད་རྟོགས་པས་ཁྱབ་པའི་ཕྱིར།
འདོད་ན། དབུ་མ་རྒྱན་ལས། ཡང་དག་དད་པའི་རྗེས་འབྲང་བ། །ཞེས་སོགས་བཤད་པ་མི་
འཐད་པར་ཐལ། འདོད་པའི་ཕྱིར། ཟེར་ན། མ་ཁྱབ། །
བདུན་པ་སྐབས་འདིར་དངོས་སུ་བསྟན་པའི་ངེས་འབྱེད་ཆ་མཐུན་གྱི་སྐོར་
ཀ འདིར་བསྟན་ངེས་འབྱེད་ཆ་མཐུན་དགག་གཞག་སྤང་གསུམ་སྒོ་ནས་
བཤད་པ།
༈ དྲོ་བ་རྣམས་ཀྱི་དམིགས་པ་འདིར། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི།
ཐེག་ཆེན་གྱི་སྦྱོར་ལམ་ཆོས་ཅན། སེམས་ཅན་ལ་དམིགས་པ་ཡིན་ཏེ། སེམས་མཉམ་པར་ལྟ་
བ་སོགས་བཅུའི་སྒོ་ནས་སེམས་ཅན་ཐམས་ཅད་ལ་དམིགས་པའི་ཕྱིར། གཉིས་པ་ལ་ཁ་
ཅིག གཙོ་བོར་ཐབས་ཀྱི་ཆོས་ཁྱད་པར་དུ་བྱས་པའི་ཐེག་ཆེན་གྱི་དོན་མངོན་རྟོགས་ཏེ།
ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་ཉིད་ཟེར་བ་དང་། ཁ་ཅིག དེ་སྐབས་འདིར་
དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་ཉིད་ཟེར་ན། ཐེག་ཆེན་
གྱི་སྦྱོར་ལམ་མཉམ་གཞག་ཡེ་ཤེས་ཆོས་ཅན། མཚན་ཉིད་སྔ་མ་དེར་ཐལ། མཚོན་བྱ་དེའི་
275

ཕྱིར། གཉིས་པ་ལ་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་བྱང་སེམས་སྦྱོར་
ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ༈ རང་ལུགས་ལ། གཙོ་བོར་ཐབས་ཀྱི་ཆོས་
ཁྱད་པར་དུ་བྱས་པའི་སྐབས་འདིར་དངོས་སུ་བསྟན་པའི་ཐེག་ཆེན་གྱི་དོན་མངོན་རྟོགས་
སྐབས་འདིར་དངོས་སུ་བསྟན་པའི་ཐེག་ཆེན་གྱི་ངེས་བྱེད་ཆ་མཐུན་གྱི་མཚན་ཉིད། དུ་བ་
་བ་ཁ སྐབས་རྣམས་སུ་སྦྱོར་མཐོང་སྒོམ་གསུམ་བསྟན་པའི་ཟློས་སྤང༌། །
༈ རྣམ་པ་དང་ལམ་དང་གཞི་ཐམས་ཅད་རྣམ་པར་བསྒོམ་པའི་དབྱེ་བས། ཞེས་སོགས་
ཀྱིས་སྐབས་སུ་གཉིས་ལས། དང་པོ་ནི། སྐབས་དང་པོར་སྦྱོར་ཐོང་སྒོམ་གསུམ་བསྟན་པ་
ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་རྣམ་མཁྱེན་གྱི་
རྣམ་པ་ཚོགས་སྦྱོར་གྱི་གནས་སྐབས་འབའ་ཞིག་ཏུ་བསྒོམ་གྱི་དེ་ལས་གཞན་དུ་མི་བསྒོམ་
སྙམ་པའི་ལོག་རྟོག་བཀག་ནས། ཡོངས་གཅོད་ལ་རྣམ་མཁྱེན་གྱི་རྣམ་པ་སྦྱོར་མཐོང་སྒོམ་
གསུམ་ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། །
སྐབས་གཉིས་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་
ཀྱི་དགོས་པ་ཡོད་དེ། རྣམ་བཅད་ལ་ལམ་ཤེས་ཀྱི་རྣམ་པ་ས་དང་པོ་ནས་དྲུག་པའི་བར་
འབའ་ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་
གཅོད་ལ་དེ་སྦྱོར་མཐོང་སྒོམ་གསུམ་ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་
བའི་ཆེད་ཡིན་པའི་ཕྱིར། སྐབས་གསུམ་པར་དེ་གསུམ་བསྟན་པ་ཆོས་ཅན། རྣམ་བཅད་
ཡོངས་གཅོད་ཀྱི་དགོས་པ་ཡོད་དེ། རྣམ་བཅད་ལ་གཞི་ཤེས་ཀྱི་རྣམ་པ་ས་བདུན་པ་འབའ་
ཞིག་ཏུ་སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་
གཞི་ཤེས་ཀྱི་རྣམ་པ་དེ་གསུམ་ཀའི་གནས་སྐབས་སུ་སྒོམ་དགོས་སོ། ཞེས་ཤེས་པར་བྱ་བའི་
ཆེད་ཡིན་པའི་ཕྱིར། སྐབས་བཞི་པར་དེ་གསུམ་བསྟན་པ་ཆོས་ཅན། རྣམ་བཅད་ཡོངས་
གཅོད་ཀྱི་དགོས་པ་ཡོད་དེ། རྣམ་བཅད་ལ་རྣམ་རྫོགས་སྦྱོར་བ་ས་བརྒྱད་པ་འབའ་ཞིག་ཏུ་

སྒོམ་གྱི་དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས་ཡོངས་གཅོད་ལ་རྣམ་
རྫོགས་སྦྱོར་བ་དེ་གསུམ་ཆར་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར།
སྐབས་ལྔ་པར་དེ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་པ་ཡོད་
དེ། རྣམ་བཅད་ལ་རྩེ་སྦྱོར་ས་དགུ་པ་དང་བཅུ་པའི་དཀྱིལ་སྟོད་འབའ་ཞིག་ཏུ་སྒོམ་གྱི་དེ་
ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་རྩེ་སྦྱོར་དེ་གསུམ་
ཀའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་ཡིན་པའི་ཕྱིར། སྐབས་
དྲུག་པར་སྦྱོར་མཐོང་སྒོམ་གསུམ་བསྟན་པ་ཆོས་ཅན། རྣམ་བཅད་ཡོངས་གཅོད་ཀྱི་དགོས་
པ་ཡོད་དེ། རྣམ་བཅད་ལ་མཐར་གྱི་སྦྱོར་བ་ས་བཅུ་པའི་དཀྱིལ་སྨད་འབའ་ཞིག་ཏུ་སྒོམ་གྱི་
དེ་ལས་གཞན་དུ་མི་སྒོམ་སྙམ་པའི་ལོག་རྟོག་བཀག་ནས། ཡོངས་གཅོད་ལ་མཐར་གྱི་སྦྱོར་
བ་སྦྱོར་མཐོང་སྒོམ་གསུམ་གའི་གནས་སྐབས་སུ་སྒོམ་དགོས་སོ་ཞེས་ཤེས་པར་བྱ་བའི་ཆེད་
ཡིན་པའི་ཕྱིར། ཁོ་ན་རེ། སྐབས་གསུམ་པར་སྒོམ་ལམ་བསྟན་པར་ཐལ། སྦྱོར་བ་དེ་རྣམས་
འཐད་པའི་ཕྱིར། འདོད་མི་ནུས་ཏེ། སྒོམ་པའི་ལམ་ནི་མ་བསྟན་ཏོ། ཞེས་གསུངས་པའི་
ཕྱིར། ཟེར་ན། མ་ཁྱབ་སྟེ། སྐབས་གསུམ་པར་གཞི་ཤེས་ཀྱི་བསྡུས་པའི་མཐོང་ལམ་བཤད་
ཟིན་པའི་རྗེས་དེ་མ་ཐག་ཏུ་སྒོམ་ལམ་མི་སྟོན་ཞེས་པའི་དོན་ཡིན་པའི་ཕྱིར། དེས་ན་སྐབས་
གསུམ་པར་ཐེག་ཆེན་གྱི་སྒོམ་ལམ་ཤུགས་ལ་བསྟན་ཏེ། ཊིཀྐ། གཞི་ཤེས་ཀྱི་སྐབས་སུ་དོན་
གྱིས་འཕངས་པའི་སྒོམ་ལམ་མོ། །ཞེས་གསུངས་པའི་ཕྱིར། གཉིས་པ་ནི། གཞུང་འདིའི་
དོན་ལ་ཁ་ཅིག སྐབས་དང་པོ་གསུམ་དུ་སྦྱོར་མཐོང་སྒོམ་གསུམ་བསྟན་པ་དང་། སྦྱོར་བ་
དང་པོ་གསུམ་གྱི་སྐབས་སུ་དེ་གསུམ་བསྟན་པ་ལ་ཟློས་སྐྱོན་མེད་དེ། སྐབས་དང་པོ་གསུམ་
གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་དེ་སྦྱོར་མཐོང་སྒོམ་གསུམ་མཚན་ཉིད་
པ་ཡིན། སྦྱོར་པ་དང་པོ་གསུམ་གྱི་སྐབས་ནས་བསྟན་པའི་སྦྱོར་མཐོང་སྒོམ་གསུམ་དེ་སྦྱོར་
མཐོང་སྒོམ་གསུམ་བཏགས་པ་བ་ཡིན་པའི་ཕྱིར་ཏེ། རྣམ་རྫོགས་སྦྱོར་བའི་སྐབས་ནས་
བསྟན་པའི་སྦྱོར་མཐོང་སྒོམ་གསུམ་རིམ་པ་བཞིན་དུ་ས་བརྒྱད་པའི་ཡེ་ཤེས་ཆུང་འབྲིང་

ཆེན་པོ་གསུམ་ཡིན། རྩེ་སྦྱོར་གྱི་སྐབས་ནས་བསྟན་པའི་དེ་གསུམ་རིམ་པ་བཞིན་དུ་ས་དགུ་
པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན། མཐར་གྱི་སྦྱོར་བའི་སྐབས་ནས་བསྟན་པའི་
དེ་གསུམ་རིམ་པ་བཞིན་དུ་ས་བཅུ་པའི་ཡེ་ཤེས་ཆུང་འབྲིང་ཆེན་པོ་གསུམ་ཡིན་པའི་ཕྱིར་
ཟེར་ན། སྦྱོར་ལམ་གྱི་སྐབས་ཀྱི་འགྲེལ་ཆེན་ལས། དེ་ལྟར་འོག་ནས་འཆད་པའི་རྩེ་མོའི་
མངོན་རྟོགས་ཀྱིས་བསྡུས་པའི་མཐོང་བ་དང་བསྒོམ་པའི་ལམ་གྱིས་སྤང་བར་བྱ་བའི་རྣམ་
པར་རྟོག་པར་རྟོག་པ་བཞི་པོ་རྣམས་ཀྱི་གྲངས་ཇི་ལྟ་བ་བཞིན་དུ་ངེས་པར་འབྱེད་པའི་ཆ་
དང་མཐུན་པ་འདི་དག་ཀུན་ནས། ཉོན་མོངས་པ་ལ་བརྟེན་པར་བརྗོད་པར་བྱའོ། ཞེས་
བཤད་པ་མི་འཐད་པར་ཐལ། སྐབས་ལྔ་པའི་བསྟན་བའི་གཙོ་བོར་གྱུར་པའི་རྩེ་སྦྱོར་ཡང་
ཡིན་མཐོང་སྤང་རྟོག་པའི་དངོས་གཉེན་བར་ཆད་མེད་ལམ་ཡང་ཡིན་པའི་གཞི་མཐུན་
མེད་པའི་ཕྱིར། མ་གྲུབ་ན། དེར་ཐལསྐབས་ལྔ་པའི་བསྟན་བྱའི་གཙོ་བོར་གྱུར་པའི་རྩེ་
སྦྱོར་ཡང་ཡིན་མཐོང་ལམ་རྩེ་སྦྱོར་ཡང་ཡིན་པའི་གཞི་མཐུན་མེད་པའི་ཕྱིར། དེར་ཐལ།
དེའི་བསྟན་བྱའི་གཙོ་བོར་གྱུར་པའི་སྦྱོར་མཐོང་སྒོམ་གསུམ་རིམ་པ་བཞིན་དུ་ས་དགུ་པའི་
ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད་རིགས་པའི་ཕྱིར། གཟུགས་ལ་སོགས་ལས་ལྡོག་
སོགས་རྟགས། ཞེས་སོགས་ཀྱི་གཞུང་སྦྱོར་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་
ཡིན་པར། སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་ཀྱི་གཞུང་ཡིན་པར་ཐལ། རྣམ་
རྫོགས་སྦྱོར་བའི་སྐབས་ནས་བསྟན་པའི་སྦྱོར་ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར།།
མ་གྲུབ་ན། དེར་ཐལ། དེ་ས་བརྒྱད་པའི་ཡེ་ཤེས་ཆུང་དུ་ཡིན་པའི་ཕྱིར། མཐོང་བའི་ལམ་
ལ་བཟོད་པ་དང་། ཞེས་སོགས་མཐོང་ལམ་པ་ཕྱིར་མི་ལྡོག་པའི་རྟགས་འཆད་བྱེད་མ་ཡིན་
པར་སྒོམ་ལམ་པ་ཕྱིར་མི་ལྡོག་པའི་རྟགས་འཆད་བྱེད་ཡིན་པར་ཐལ། རྣམ་རྫོགས་སྦྱོར་
བའི་སྐབས་ནས་བསྟན་པའི་མཐོང་ལམ་ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན། །
དེར་ཐལ། དེ་ས་བརྒྱད་པའི་ཡེ་ཤེས་འབྲིང་ཡིན་པའི་ཕྱིར། དེ་ནི་རྒྱུན་ཆགས་ཡིན་པའི་
ཕྱིར། ཞེས་སོགས་ཀྱི་སྐབས་ནས། བསྟན་པའི་ས་བརྒྱད་པའི་ཡེ་ཤེས་ཆེན་པོ་ལ་ཐེག་ཆེན་

གྱི་སྒོམ་ལམ་ཆུང་ངུ་སོགས་དགུར་གྲངས་ངེས་པར་ཐལ། རྣམ་རྫོགས་སྦྱོར་བའི་སྐབས་ནས་
བསྟན་པའི་སྒོམ་ལམ་ས་བརྒྱད་པའི་ཡེ་ཤེས་ཆེན་པོ་ཡིན་པའི་ཕྱིར། འདོད་མི་ནུས་ཏེ། ས་
བརྒྱད་པའི་ཡེ་ཤེས་ཡིན་ན། ཐེག་ཆེན་གྱི་སྒོམ་ལམ་ཆེན་པོའི་ཆུང་དུ་ཡིན་དགོས་པའི་ཕྱིར།
རྨི་ལམ་ན་ཡང་ཆོས་རྣམས་ཀུན། །ཞེས་སོགས། དྲོད་ཀྱི་རྩེ་སྦྱོར་འཆད་བྱེད་མ་ཡིན་པར་
སྒོམ་ལམ་རྩེ་སྦྱོར་འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྦྱོར་ལམ་
ཐེག་ཆེན་གྱི་སྒོམ་ལམ་ཡིན་པའི་ཕྱིར། མ་གྲུབ་ན། དེར་ཐལ། དེ་ས་དགུ་པའི་ཡེ་ཤེས་ཆུང་
དུ་ཡིན་པའི་ཕྱིར། རྟགས་ཁས། འཇུག་པ་དང་ནི་ལྡོག་པ་ལ། །ཞེས་སོགས། མཐོང་ལམ་པ་
ཕྱིར་མི་ལྡོག་པའི་རྟགས་འཆད་བྱེད་མ་ཡིན་པར་སྒོམ་ལམ་པ་ཕྱིར་མི་ལྡོག་པའི་རྟགས་༌་
འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་མཐོང་ལམ་ཐེག་ཆེན་གྱི་
སྒོམ་ལམ་ཡིན་པའི་ཕྱིར། དེ་ས་དགུ་པའི་ཡེ་ཤེས་འབྲིང་ཡིན་པའི་ཕྱིར། སྟོང་གསུམ་སྐྱེ་བོ་
ཉན་ཐོས་དང་། །ཞེས་སོགས་བར་ཆད་མེད་པའི་རྩེ་སྦྱོར་འཆད་བྱེད་མ་ཡིན་པར་ས་དགུ་
པའི་ཡེ་ཤེས་ཆེན་པོ་འཆད་བྱེད་ཡིན་པར་ཐལ། རྩེ་སྦྱོར་གྱི་སྐབས་ནས་བསྟན་པའི་སྒོམ་
ལམ་ས་དགུ་པའི་ཡེ་ཤེས་ཆེན་པོ་ཡིན་པའི་ཕྱིར། དྲོ་བ་རྣམས་ཀྱིས་དམིགས་པ་འདིར། །
ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་མཚན་ཉིད་པ་ཡིན་པར་ཐལ།
མཚན་མེད་རབ་ཏུ་སྦྱིན་ལ་སོགས། །ཞེས་སོགས་ཀྱི་སྐབས་ནས་བསྟན་པའི་ཚོགས་ལམ་དེ་
ཚོགས་ལམ་མཚན་ཉིད་པ་ཡིན་པའི་ཕྱིར། རྟགས་ཁས། འདོད་ན་སླ། གཞན་ཡང་།
འགྲེལ་ཆེན་ལས། སློབ་པ་ཕྱིར་མི་ལྡོག་པའི་དགེ་འདུན་བཤད་ཟིན་ཏོ། ད་ནི་མི་སློབ་པའི་
དགེ་འདུན་གྱི་མཚན་ཉིད་བསྟན་པར་བྱ་སྟེ། ཞེས་གསུངས་པའི་སློབ་པ་དེ་ཡང་བྱང་
སེམས་ས་བརྒྱད་པ་བ་ལ་བྱེད་རིགས། དེའི་སྐབས་ཀྱི་མི་སློབ་པ་དེ་ཡང་བྱང་སེམས་ས་
བརྒྱད་པ་བ་ལ་བྱེད་རིགས་པར་ཐལ། རྣམ་རྫོགས་སྦྱོར་བའི་སྐབས་ནས་བསྟན་པའི་སྦྱོར་
མཐོང་སྒོམ་གསུམ་ས་བརྒྱད་པའི་ཡེ་ཤེས་ཆུང་འབྲིང་ཆེན་པོ་གསུམ་ལ་བྱེད་རིགས་པའི་
ཕྱིར། ཁོ་ན་རེ། སོ་སྐྱེའི་གནས་སྐབས་ན་བདེན་མེད་མངོན་སུམ་དུ་རྟོགས་པ་ཡོད་པར

ཐལ། རང་གཞན་རྟེན་ཅན་བདེན་ཤེས་པ། །ཞེས་སོགས་ཀྱི་སྐབས་ནས་བསྟན་པའི་སྦྱོར་
ལམ་དེ་སྦྱོར་ལམ་ཡིན་པའི་ཕྱིར། སོ་སྐྱེའི་རྒྱུད་ལ་སྒྲིབ་པའི་ས་བོན་སྤོང་བའི་དངོས་གཉེན་
ཡོད་པར་ཐལ། བག་ལ་ཉལ་ཀུན་འཇོམས་པ་དང་། །ཞེས་སོགས་ཀྱི་སྐབས་ནས་བསྟན་
པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར། སོ་སྐྱེའི་གནས་སྐབས་ནས་མཁྱེན་གསུམ་གྱི་
ཆོས་ཡོངས་སུ་རྫོགས་པ་ཡོད་པར་ཐལ། ཀུན་མཁྱེན་ཉིད་གསུམ་ཆོས་རྣམས་ཀྱི། །ཞེས་
སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར། སྔ་རབས་པ་ཁ་
ཅིག སྦྱིན་པ་ལ་སོགས་རེ་རེ་ནི། ཞེས་སོགས་ཀྱི་སྐབས་ནས་བསྟན་པའི་མཐོང་ལམ་རྩེ་
སྦྱོར་དེ་མཐོང་ལམ་མ་ཡིན་པར་ཐལ། དེ་ས་བཅུ་པའི་ཡེ་ཤེས་ཡིན་པའི་ཕྱིར། དེར་ཐལ།
གཞུང་དེའི་ཐད་ཀྱིས་འགྲེལ་ཆེན་ལས། རྣམ་པ་དེ་ལྟ་བུའི་རྣམ་པར་རྟོག་པ་རྣམས་ནི་སྔོན་
ཉིད་སྤངས་པར་གྱུར་པས་ཇི་ལྟར་རབ་ཀྱི་མཐར་ཐུག་པ་རྟོགས་པའི་གནས་སྐབས་ཀྱིས་
འདི་ལ་སྤོང་བར་བསྟན་ཅེ་ན། དེ་ནི་ཉེས་པ་མེད་དེ་གང་གི་ཕྱིར་དགོངས་པ་ངེས་པར་
འགྲེལ་བའི་མདོ་ལས། ཞེས་གསུངས་པའི་ཕྱིར། ཟེར་ན། ཐལ་འགྱུར་དང་པོ་གསུམ་མི་
འཐད་དེ། སོ་སྐྱེའི་གནས་སྐབས་ན་སྒོ་གསུམ་དག་པ་དང་། ཞིང་དག་པ་དང་། དཔའ་
བར་འགྲོ་བའི་ཏིང་ངེ་འཛིན་སྒོམ་པ་དང་། སངས་རྒྱས་ཀྱིས་མངོན་སུམ་དུ་ལུང་བསྟན་པ་
དང་། བདེན་འཛིན་གྱི་རློམ་པ་ཟད་པ་དང་། རྣམ་པར་མི་རྟོག་པའི་ཏིང་ངེ་འཛིན་ཡོད་
པར་ཐལ། དག་དང་དེ་དག་མཚན་མ་མེད། །ཅེས་དང་། ཏིང་འཛིན་དེ་ཡི་བྱེད་པ་ཉིད། །
ལུང་སྟོན་པ་དང་རློམ་པ་ཟད། །གསུམ་པོ་ཕན་ཚུན་ངོ་བོ་གཅིག །ཏིང་འཛིན་རྣམ་པར་མི་
རྟོག་པ། །ཞེས་སོགས་ཀྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་ཡིན་པའི་ཕྱིར། །
ཁྱབ་པ་ཁས། སོ་སྐྱེའི་གནས་སྐབས་ན་མཉམ་གཞག་རྣམ་པར་མི་རྟོག་པའི་ཏིང་ངེ་འཛིན་
ཡོད་པར་ཐལ། རྣམ་པར་མི་རྟོག་ཏིང་འཛིན་དང་། །ཞེས་སོགས་ཀྱི་སྐབས་ནས་བསྟན་
པའི་ཚོགས་ལམ་དེ་ཚོགས་ལམ་ཡིན་པའི་ཕྱིར། ཁྱབ་པ་ཁས། ཐལ་འགྱུར་ཕྱི་མ་ཡང་མི་
འཐད་དེ། ལུང་དེས་མཐོང་ལམ་རྩེ་སྦྱོར་གྱི་སྤང་བྱ་རྟོག་པ་མངོན་འགྱུར་བ་སྦྱོར་ལམ་གྱི་
280

གནས་སྐབས་སུ་སྤངས་ཟིན་པས་རབ་ཀྱི་མཐར་ཕྱིན་པ་མཐོང་ལམ་རྩེ་སྦྱོར་གྱིས་མཐོང་ཡ
སྤང་རྟོག་པ་སྤོང་བ་མི་འཐད། ཅེས་པའི་རྩོད་ལན་སྟོན་པའི་གཞུང་ཡིན་པའི་ཕྱིར། ཁོ་ན་
རེ། རབ་ཀྱི་མཐར་ཕྱིན་པ་ས་བཅུ་པ་ལ་བྱེད་པས་རྩོད་ལན་དེ་མི་འཐད་དོ་ཞེ་ན། རྣམ་པ་
ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ་རབ་ཀྱི་མཐར་ཕྱིན་པ་བྱུང་བས་
ཞེས་པའི་རབ་ཀྱི་མཐར་ཕྱིན་པ་ས་བཅུ་པ་ལ་བྱེད་རིགས་པར་ཐལ། སྐབས་འདིའི་རབ་ཀྱི་
མཐར་ཕྱིན་པ་ས་བཅུ་པ་ལ་བྱེད་རིགས་པའི་ཕྱིར། ལན་མེད་དོ། །དེ་ལྟར་ཡང་། ཊཱིཀྐར། །
རབ་ཀྱི་མཐར་ཕྱིན་པ་ནི་རྩེ་མོའི་སྦྱོར་བ་ཙམ་ལ་ཟེར་གྱི་ས་བཅུ་པའི་ཡེ་ཤེས་འབའ་ཞིག་ལ་
འཆད་པའི་དོན་མ་ཡིན་ནོ། །ཞེས་གསུངས། རྒྱས་པ་ཊིཀར་གསལ་ལོ། །ཁོ་ན་རེ། སྦྱོར་བ་
དང་པོ་གསུམ་གྱི་སྐབས་ནས་བསྟན་པའི་སྦྱོར་ལམ་དེ་སྦྱོར་ལམ་མ་ཡིན་པར་ཐལ། དེ་ཟག་
མེད་ཡེ་ཤེས་ཡིན་པའི་ཕྱིར། དེར་ཐལ། ཡེ་ཤེས་ཟག་པ་མེད་པ་ཆུང་ངུ་དང་འབྲིང་དང་
ཆེན་པོ་རྣམས་ཞེས་བཤད་པའི་ཕྱིར། ཟེར་ན། མ་ཁྱབ་སྟེ། དེ་འཛིན་སྟངས་ལ་ཉོན་མོངས་
ཀྱི་ཟག་པ་མེད་པའི་དོན་ཡིན་པའི་ཕྱིར། ཁོ་ན་རེ། སྦྱོར་བ་དང་པོ་གསུམ་གྱི་སྐབས་ནས་
བསྟན་པའི་སྦྱོར་མཐོང་སྒོམ་གསུམ་གང་རུང་ཡིན་ན་དག་པའི་ཡེ་ཤེས་ཡིན་དགོས་པར་
ཐལ། དེ་གསུམ་གང་རུང་ཡིན་ན་ཁྱད་པར་གྱི་ལམ་ཡིན་དགོས་པའི་ཕྱིར་ཏེ། རྣམ་པ་
ཐམས་ཅད་དུ་ཁྱད་པར་གྱིས་བསྡུས་པའི་ཟག་པ་མེད་པའི་ཡེ་ཤེས། ཞེས་བཤད་པའི་ཕྱིར།
ཟེར་ན་མ་ཁྱབ་སྟེ། དེ་ཉན་ཐོས་ཀྱི་ལམ་ལས་ཁྱད་པར་དུ་འཕགས་པ་ལ་ཁྱད་པར་གྱི་ལམ་
ཞེས་བཏགས་ནས་བཤད་པའི་ཕྱིར། དེས་ན་གཞུང་འདི་བཟློས་སྐྱོན་སྤོང་བ་ཁོ་ན་ལ་སྦྱོར་
བ་མི་འཐད་དེ། ། དེ་ལྟར་ཡིན་ན་སྐབས་དང་པོ་དྲུག་ཏུ་སྒོམ་ལམ་ལན་དྲུག་བསྟན་པ་ལ་
བཟློས་སྐྱོན་ཡོད་པར་ཐལ། སྐབས་དང་པོ་གསུམ་དུ་བསྟན་པའི་སྒོམ་ལམ་ཡང་སྒོམ་ལམ་
མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་སྒོམ་ལམ་ཡང་སྒོམ་
ལམ་མཚན་ཉིད་པ་ཡིན་པའི་ཕྱིར། ཁྱབ་པ་ཁས། རྟགས་ཕྱི་མ་ཡང་དངོས་འགལ་ཡིན་ནོ། །
ཁ་ཅིག སྐབས་དང་པོ་གསུམ་ནས་བསྟན་པའི་སྦྱོར་མཐོང་སྒོམ་གསུམ་ཡང་སྦྱོར་མཐོང་

སྒོམ་གསུམ་མཚན་ཉིད་པ་ཡིན། སྦྱོར་བ་དང་པོ་གསུམ་གྱི་སྐབས་ནས་བསྟན་པའི་དེ་
གསུམ་ཡང་དེ་གསུམ་མཚན་ཉིད་པ་ཡིན་ཟེར་བ་མི་འཐད་དེ། སྐབས་དང་པོ་གསུམ་ནས་
བསྟན་པའི་དེ་གསུམ་ཆོས་ཅན། སྦྱོར་ལམ་ཡིན་པར་ཐལ། སྦྱོར་མཐོང་སྒོམ་གསུམ་ཡིན་
པའི་ཕྱིར། རྟགས་ཁས། འདོད་ན། སྦྱོར་ལམ་མ་ཡིན་པར་ཐལ། མཐོང་ལམ་ཡིན་པའི་
ཕྱིར། དེར་ཐལ། དེ་གསུམ་ཀ་ཡིན་པའི་ཕྱིར། རྟགས་ཁསགཞན་ཡང་། སྦྱོར་མཐོང་སྒོམ་
གསུམ་ཡིན་པ་ཡོད་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་གསུམ་
འགལ་བའི་ཕྱིར། མ་ག་ཏ་
བརྒྱུད་པ་ཕྱིར་མི་ལྡོག་པའི་རྟགས་ཀྱི་སྐོར་འདུ་འདུ་
་ཀ ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ལ་དཔྱད་པ། ་
༈ ངེས་འབྱེད་ཡན་ལག་ནས་བཟུང་སྟེ། ཞེས་སོགས་ཀྱི་སྐབས་སུ་གཉིས་ལས། དང་པོ་ནི།
ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དེ་ལ་གསུམ་ཡོད་དེ། །ཕྱིར་མི་ལྡོག་པའི་
རྟགས་ཐོབ་པའི་བྱང་སེམས་སྦྱོར་ལམ་པ་དབང་རྣོན། བྱང་སེམས་མཐོང་ལམ་པ་དབང་
འབྲིང་། དག་ས་ལ་གནས་པའི་སེམས་དཔའ་དབང་རྟུལ་རྣམས་སུ་ཡོད་པའི་ཕྱིར། གཉིས་
པ་ལ་ཁ་ཅིག བྱང་སེམས་སྦྱོར་ལམ་པ་དབང་རྣོན་ཆོས་ཅན། བླ་མེད་རྫོགས་བྱང་ལས་ཕྱིར་
མི་ལྡོག་པ་ཡིན་ཏེ། གཟུགས་སོགས་ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་ཞེ་
བཞི་པོ་གང་རུང་ཐོབ་པའི་སེམས་དཔའ་ཡིན་པའི་ཕྱིར། བྱང་སེམས་མཐོང་ལམ་པ་དབང་
འབྲིང་ཆོས་ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། གཟུགས་སོགས་ལ་
བདེན་ཞེན་མངོན་གྱུར་བ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་
དཔའ་ཡིན་པའི་ཕྱིར། ས་བརྒྱད་པ་ལ་གནས་པའི་སེམས་དཔའ་དབང་རྟུལ་ཆོས་ཅན། བླ་
མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། རྟགས་སྔར་བཞིན་ཞེས་གསུངས། བྱང་
སེམས་སྦྱོར་ལམ་པ་དབང་རྣོན་ཆོས་ཅན། ཁྱོད་ཀྱིས་བྱང་སེམས་སྦྱོར་ལམ་པའི་རྒྱུད་ཀྱི་
རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ། ཁྱོད་གཟུགས་སོགས་ལ་

བདེན་ཞེན་མངོན་གྱུར་པ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་
དཔའ་ཡིན་པའི་ཕྱིར། འདོད་ན། བྱང་ཆུབ་སེམས་དཔའ་དེས་ཐེག་ཆེན་གྱི་མཐོང་ལམ་
ཐོབ་པར་ཐལ། འདོད་པའི་ཕྱིར། འདོད་ན། དེ་བྱང་འཕགས་ཡིན་པར་ཐལ། འདོད་པའི་
ཕྱིར། གཉིས་པ་ལ་ཁ་ཅིག གཟུགས་སོགས་ལ་བདེན་ཞེན་མངོན་གྱུར་པ་ལྡོག་པ་སོགས་
རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་དེ་བླ་མེད་རྫོགས་བྱང་ལས་ཕྱིར་མི་ལྡོག་
པའི་དགེ་འདུན་གྱི་མཚན་ཉིད་ཟེར་ན། སངས་རྒྱས་འཕགས་པ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ཐེག་ཆེན་མི་སློབ་པའི་དགེ་འདུན་
དཀོན་མཆོག་ཡིན་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། དང་པོ་ཉིད་ནས་
ཐེག་པ་ཆེན་པོར་རིགས་ངེས་པའི་བྱངས་སེམས་ཚོགས་ལམ་པ་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། རྟགས་གྲུབ་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། ཕྱིར་
མི་ལྡོག་པའི་རྟགས་མ་ཐོབ་པའི་ཕྱིར་ཏེ། བྱང་སེམས་ཚོགས་ལམ་པ་ཡིན་པའི་ཕྱིར། ཁ་
ཅིག མཚན་ཉིད་དེ་སློབ་པ་ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཟེར་ན། དང་པོ་
ཉིད་ནས་ཐེག་པ་ཆེན་པོར་རིགས་ངེས་པའི་བྱང་སེམས་ཚོགས་ལམ་པ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། ཆོས་ཅན་དེའི་ཕྱིར། འདོད་ན། བཀག་
ཟིན། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་རྗེས་ཐོབ་ཡེ་ཤེས་ལ་གནས་
པའི་བྱང་སེམས་ས་བརྒྱད་པ་བ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་
གྲུབ་ན་དེར་ཐལ། དག་སའི་རྗེས་ཐོབ་ལ་གནས་པའི་སེམས་དཔའ་ཡིན་པའི་ཕྱིར། འདོད་
མི་ནུས་ཏེ། མི་སློབ་པ་ཡིན་པའི་ཕྱིར་ཏེ། དགྲ་བཅོམ་པ་ཡིན་པའི་ཕྱིར། ཉོན་སྒྲིབ་སྤངས་
པའི་གང་ཟག་ཡིན་པའི་ཕྱིར། ཁ་ཅིག གཟུགས་སོགས་ལ་བདེན་ཞེན་མངོན་གྱུར་པ་ལྡོག་
པ་སོགས་རྟགས་ཞེ་བཞི་པོ་གང་རུང་རྒྱུད་ལ་ཐོབ་པའི་རྗེས་ཐོབ་ལུས་ངག་གི་སྤྱོད་པ་ཁྱད་
པར་ཅན་དང་ལྡན་པའི་སེམས་དཔའ་དེ་རྫོགས་བྱང་ལས་ཕྱིར་མི་ལྡོག་པའི་བྱང་སེམས་ཀྱི་
དགེ་འདུན་གྱི་མཚན་ཉིད་ཟེར་ན། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་

ལམ་པའི་རྟོགས་པ་སྔོན་དུ་སོང་བའི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་
སེམས་དཔའ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། རྗེས་ཐོབ་
ཡེ་ཤེས་ལ་གནས་པའི་སེམས་དཔའ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ།
མཉམ་གཞག་ཡེ་ཤེས་ལ་གནས་པའི་སེམས་དཔའ་ཡིན་པའི་ཕྱིར། ཁ་ཅིག བྱང་སེམས་
སྦྱོར་ལམ་པ་དབང་རྣོན་ཡིན་ན། སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པས་ཁྱབ། །
བྱང་སེམས་མཐོང་ལམ་པ་དབང་འབྲིང་ཡིན་ན། མཐོང་ལམ་པ་ཕྱིར་མི་ལྡོག་པའི་རྟགས་
ཐོབ་པས་ཁྱབ། ཟེར་ན། དང་པོ་ལ། དྲོད་སྐད་ཅིག་དང་པོ་ལ་གནས་པའི་སེམས་དཔའ་
དབང་རྣོན་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་བྱང་
སེམས་སྦྱོར་ལམ་པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ།
འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། དེ་བཞིན་དུ་གཉིས་པ་ལ་ཐེག་
ཆེན་གྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དབང་འབྲིང་ཆོས་
ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་བྱང་སེམས་མཐོང་ལམ་
པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ། འདོད་པའི་ཕྱིར།
འདོད་མི་ནུས་ཏེ། ཁྱོད་སྡུག་བསྔལ་ཆོས་བཟོད་ལ་གནས་པའི་སེམས་དཔའ་ཡིན་པའི་ཕྱིར།
ཁ་ཅིག ཕྱིར་མི་ལྡོག་པའི་རྟགས་ཐོབ་པའི་བྱང་སེམས་མཐོང་ལམ་པ་ཡིན་ན། མཐོང་ལམ་
པ་ཕྱིར་མི་ལྡོག་པའི་རྟགས་ཐོབ་པས་ཁྱབ་ཟེར་ན། ཕྱིར་མི་ལྡོག་པའི་རྟགས་ཐོབ་པའི་བྱང་
སེམས་སྦྱོར་ལམ་པའི་རྟོགས་པ་སྔོན་དུ་སོང་བའི་སྡུག་བསྔལ་ཆོས་བཟོད་ལ་གནས་པའི་
སེམས་དཔའ་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་ཐེག་
ཆེན་མཐོང་ལམ་པའི་རྒྱུད་ཀྱི་རྗེས་ཐོབ་ལས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ།
འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག བླ་མེད་རྫོགས་བྱང་
ལས་ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཚོགས་ལམ་པ་ཡོད་ཟེར་ན། དེ་མེད་
པར་ཐལ། དེ་ཐོབ་པ་ལ་ཐེག་ཆེན་གྱི་སྦྱོར་ལམ་ཐོབ་དགོས་པའི་ཕྱིར་ཏེ། ངེས་འབྱེད་ཡན་

ལག་ནས་བཟུང་སྟེ། ཞེས་བཤད་པའི་ཕྱིར། ཁོ་ན་རེ། གཞི་ཤེས་ཀྱི་མ་མཐའི་ས་མཚམས་
སྡུག་བསྔལ་རྟག་པར་མེད་པར་མངོན་སུམ་དུ་རྟོགས་པ་ནས་འཇོག་རིགས་པར་ཐལ། མེད་
པའི་རྣམ་པ་ནས་བཟུང་སྟེ། །ཞེས་བཤད་པའི་ཕྱིར། འདོད་ན། ཉན་ཐོས་ཀྱིས་མཐོང་ལམ་
སྡུག་བསྔལ་ཆོས་བཟོད་དེས་སྡུག་བསྔལ་རྟག་པར་མེད་པར་མངོན་སུམ་དུ་རྟོགས་པར་
ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། བླ་མེད་རྫོགས་བྱང་ལས་ཕྱིར་མི་ལྡོག་པའི་
རྟགས་ཐོབ་པའི་བྱང་སེམས་ཚོགས་ལམ་པ་ཡོད་པར་ཐལ། དང་པོ་ཉིད་ནས་ཐེག་པ་ཆེན་
པོ་རིགས་ངེས་པའི་བྱང་སེམས་ཚོགས་ལམ་པ་དེས་རྫོགས་བྱང་ལས་ཕྱིར་མི་ལྡོག་པའི་
རྟགས་ཐོབ་པའི་ཕྱིར། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རྟགས་
ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་རྫོགས་བྱང་ལས་ཕྱིར་མི་ལྡོག་པའི་
ཕྱིར་ཟེར་ན། མི་འཐད་དེ། ཚིག་གསལ་ལས། རང་རྒྱུད་ངེས་པའི་རྒྱུ་མཚན་གཙོ་བོར་
མཛད་པ་ཁ་ཅིག་ན་རེ། ཐར་པའི་ཆ་དང་མཐུན་པའི་དགེ་བའི་རྩ་བ་འདི་ཡང་ཕྱིར་མི་
ལྡོག་པར་བརྗོད་མོད་ཀྱི་རང་གིས་རྟོགས་པ་དང་འཚམས་པར་གཞན་ཡིད་ཆེས་པར་བྱེད་
པའི་ཡོན་ཏན་རྣམས་འདི་ལ་མེད་པས་ན། དེའི་ཕྱིར་རང་ལ་དངོས་པོ་ངེས་ཀྱང་ངེས་པར་
བྱེད་པའི་རྟགས་བཟུང་སླ་བ་ཡང་མེད་པའི་ཕྱིར། ཐ་སྙད་གདགས་པའི་གཞིར་མ་གྱུར་
པས་ན་འདི་ཕྱིར་མི་ལྡོག་པའོ། ཞེས་གང་དུའང་མ་གསུངས་ཏེ། ཞེས་ཐེག་ཆེན་ཚོགས་ལམ་
ནས་ཕྱིར་མི་ལྡོག་པ་ཡོད་ཀྱང་ཕྱིར་མི་ལྡོག་པའི་རྟགས་ཐོབ་པ་མེད་པར་བཤད་པ་ལེགས་
པར་བཤད་པ་ཡིན་པར་རྗེ་ཐམས་ཅད་མཁྱེན་པས་བཤད་པའི་ཕྱིར་དང་། དེ་དང་མཐུན་
པར་རྣམ་བཤད་སྙིང་པོ་རྒྱན་ལས། གང་ཟག་གི་ཁྱད་པར་འགའ་ཞིག་རིགས་མ་ངེས་པ་
ཡིན་ཡང་ཐེག་པ་ཆེན་པོའི་ཚོགས་ལམ་ནས་བཟུང་སྟེ་ལམ་གཞན་དུ་ཅུང་ཟད་ཀྱང་མི་འགྲོ་
ཞིང་ཐེག་པ་ཆེན་པོའི་སེམས་བསྐྱེད་ལས་ཉམས་པ་མི་སྲིད་པས་བླ་ན་མེད་པའི་བྱང་ཆུབ་
ངེས་པར་ཐོབ་པར་འགྱུར་བ་ཡིན་ཡང་ཕྱིར་མི་ལྡོག་པའི་རྟགས་དང་ལྡན་པར་མི་གཞུག་ལ།
དེ་བཞིན་དུ་སྦྱོར་བའི་སྔོན་དུ་སྙིང་རྗེ་དང་། བཟོད་པ་དང་ནི་མོས་པ་དང་། །དགེ་ལ་ཡང་

དག་སྦྱོར་པ་ནི། །རིགས་ཀྱི་རྟགས་སུ་ཤེས་པར་བྱ། །ཞེས་གསུངས་པ་ལྟར་སྦྱོར་བ་སྒོམ་པའི་
སྔ་རོལ་ནས་སེམས་ཅན་ལ་དམིགས་པའི་སྙིང་རྗེ་ཆེ་བ་དང་། བཟོད་པ་རྒྱ་ཆེ་བ་དང་ལྡན་
པ་དང་། ཐེག་པ་ཆེན་པོའི་ཆོས་རྒྱ་ཆེན་པོ་ལ་མོས་པ་དང་། སྦྱིན་པ་ལ་སོགས་པའི་དགེ་བ་
རྒྱ་ཆེན་པོ་སྤྱོད་པ་དང་ལྡན་པ་ནི་ཐེག་པ་ཆེན་པོའི་རིགས་དང་ལྡན་པ་ཡིན་ཡང་ཕྱིར་མི་ས་ཡ་
ལྡོག་པའི་རྟགས་ཐོབ་པར་མི་བཞག་གོ། དེས་ན་འཆད་པར་འགྱུར་བའི་རྟགས་དེ་དག་
དང་ལྡན་པས་ན་ཕྱིར་མི་ལྡོག་པར་བཞག་ལ། དེ་ལ་དབང་པོ་རྣོན་པོས་ནི། སྦྱོར་ལམ་དྲོད་
ནས་དང་། འབྲིང་པོས་མཐོང་ལམ་དང་
། དབང་པོ་ཇི་ལྟར་རྟུལ་ཡང་ས་བརྒྱད་པ་ནས་
ཐོབ་པར་རྣམ་པར་བཞག་གོ། །ཞེས་བཤད་པ་མི་འཐད་པར་ཐལ། ཕྱིར་མི་ལྡོག་པའི་
རྟགས་ཐོབ་པའི་བྱང་སེམས་ཚོགས་ལམ་པ་ཡོད་པའི་ཕྱིར། གཞན་ཡང་། ཕྱིར་མི་ལྡོག་པའི་
རྟགས་ཐོབ་པའི་ལམ་མ་ཞུགས་ཀྱི་གང་ཟག་ཡོད་པར་ཐལ། ཐེག་པ་ཆེན་པོར་རིགས་ངེས་
པའི་སྙིང་རྗེ་ཆེན་པོ་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་དེས་ཕྱིར་མི་ལྡོག་པའི་
རྟགས་ཐོབ་པའི་ཕྱིར། མ་གྲུབ་ན། དེར་ཐལ། དེ་བླ་མེད་རྫོགས་བྱང་ལས་ཕྱིར་མི་ལྡོག་པར་
སྒྲུབ་པའི་རྟགས་ཡོད་པའི་ཕྱིར། ཁྱབ་པ་ཁས། དེར་ཐལ། དེ་རྫོགས་བྱང་ལས་ཕྱིར་མི་ལྡོག་
པའི་ཕྱིར། མ་གྲུབ་ན། དེ་ཆོས་ཅན། ཁྱོད་རྫོགས་བྱང་ལས་ཕྱིར་མི་ལྡོག་པར་ཐལ། ཁྱོད་
ཐེག་པ་གཞན་གྱིས་བར་མ་ཆོད་པར་རྫོགས་བྱང་མངོན་དུ་བྱེད་ངེས་ཀྱི་གང་ཟག་གང་
ཞིག ཁྱོད་ཐེག་པ་ཆེན་པོར་རིགས་སད་པའི་གང་ཟག་ཡིན་པའི་ཕྱིར། རྩ་བར་འདོད་ན། །
རྣམ་བཤད་སྙིང་པོ་རྒྱན་གྱི་ལུང་དྲངས་མ་ཐག་པ་དང་འགལ་ལོ། །གཞན་ཡང་། རྫོགས་
བྱང་ལས་ཕྱིར་མི་ལྡོག་པའི་བྱང་སེམས་ཚོགས་ལམ་པ་ཡིན་ན། ཚོགས་ལམ་པ་ཕྱིར་མི་ལྡོག་
པའི་རྟགས་ཐོབ་པས་ཁྱབ་པར་ཐལ། དེ་ཡིན་ན་ཕྱིར་མི་ལྡོག་པའི་རྟགས་ཐོབ་པས་ཁྱབ་པ་
གང་ཞིག ཚོགས་ལམ་པ་ཕྱིར་མི་ལྡོག་པའི་རྟགས་ཡོད་པའི་ཕྱིར། ཕྱི་མ་མ་གྲུབ་ན། དེར་
ཐལ། དེ་ཐོབ་པའི་བྱང་སེམས་ཚོགས་ལམ་པ་ཡོད་པའི་ཕྱིར། རྩ་བར་འདོད་ན། རྫོགས་
བྱང་ལས་ཕྱིར་མི་ལྡོག་པའི་བྱང་སེམས་སྦྱོར་ལམ་པ་ཡིན་ན། སྦྱོར་ལམ་པ་ཕྱིར་མི་ལྡོག་པའི་

རྟགས་ཐོབ་པས་ཁྱབ་པར་ཐལ་ལོ། །འདོད་ན། དྲོད་ཀྱི་ཡེ་ཤེས་སྐད་ཅིག་དང་པོ་ལ་གནས་
པའི་སེམས་དཔའ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། བྱང་སེམས་
སྦྱོར་ལམ་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་སྦྱོར་ལམ་རྗེས་ཐོབ་ཡེ་ཤེས་
ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར། ཡང་ཁ་ཅིག
ཐེག་དམན་གྱི་ཕྱིར་མི་ལྡོག་པའི་དགེ་འདུན་ཡོད་ཟེར་ན། མི་འཐད་དེ། གནས་སྐབས་ཉན་
ཐོས་སུ་རིགས་ངེས་པའི་ཉན་ཐོས་སྦྱོར་ལམ་པ་དེ་ཐེག་དམན་གྱི་ཕྱིར་མི་ལྡོག་པའི་དགེ་
འདུན་ཡིན་པར་ཐལ། ཐེག་དམན་གྱི་དེ་ཡོད་པའི་ཕྱིར། འདོད་ན། ཐེག་དམན་གྱི་ཕྱིར་མི་
ལྡོག་པའི་རྟགས་ཐོབ་པའི་དགེ་འདུན་ཡོད་པར་ཐལ། ཐེག་དམན་གྱི་ཕྱིར་མི་ལྡོག་པའི་
དགེ་འདུན་ཡོད་པའི་ཕྱིར། འདོད་ན། གནས་སྐབས་ཉན་ཐོས་སུ་རིགས་ངེས་པའི་ཉན་
ཐོས་སྦྱོར་ལམ་པ་དེས། ཐེག་དམན་གྱི་ཕྱིར་མི་ལྡོག་པའི་རྟགས་ཐོབ་པར་ཐལ། ཐེག་དམན་
གྱི་ཕྱིར་མི་ལྡོག་པའི་དགེ་འདུན་གང་ཞིག འདོད་པའི་ཕྱིར། འདོད་ན། དེ་ཐེག་དམན་གྱི་
བྱང་ཆུབ་ལས་ཕྱིར་མི་ལྡོག་པར་སྒྲུབ་པའི་རྟགས་ཡོད་པར་ཐལ། འདོད་པའི་ཕྱིར། འདོད་
ན། དེ་ཐེག་དམན་གྱི་བྱང་ཆུབ་ལས་ཕྱིར་མི་ལྡོག་པར་ཐལ་འདོད་པའི་ཕྱིར། འདོད་ན། དེ་
ཆོས་ཅན། ཁྱོད་དེ་ལས་ཕྱིར་ལྡོག་པར་ཐལ། ཁྱོད་ཐེག་ཆེན་ལམ་དུ་འཇུག་པའི་ཕྱིར། ཁ་
ཅིག བྱང་སེམས་སྦྱོར་ལམ་པ་དབང་རྣོན་དང་དབང་རྟུལ་གྱིས་ཕྱིར་མི་ལྡོག་པའི་རྟགས་མ་
ཐོབ། བྱང་སེམས་མཐོང་ལམ་པ་དབང་རྟུལ་གྱིས་ཕྱིར་མི་ལྡོག་པའི་རྟགས་མ་ཐོབ་ཀྱང་།
བྱང་སེམས་སྒོམ་ལམ་པ་ཡིན་ན་ཕྱིར་མི་ལྡོག་པའི་རྟགས་ཐོབ་པས་ཁྱབ་སྟེ། རྣམ་བཤད་
སྙིང་པོ་རྒྱན་ལས། དབང་པོ་ཇི་ལྟར་རྟུལ་ཡང་ས་བརྒྱུད་པ་ནས་ཐོབ་པར་རྣམ་པར་བཞག་
ཞེས་གསུངས་པའི་ཕྱིར། དེ་ལྟར་མ་ཡིན་ན། སངས་རྒྱས་འཕགས་པས་བྱང་སེམས་རྒྱུན་
མཐའ་བས་ཐོབ་པའི་ཡོན་ཏན་ཐམས་ཅད་ཐོབ་མ་མྱོང་བར་ཐལ། ས་གཉིས་པ་ལ་གནས་
པའི་སེམས་དཔའ་དབང་རྟུལ་གྱིས་བྱང་སེམས་མཐོང་ལམ་པ་དབང་འབྲིང་གིས་ཐོབ་པའི་
ཡོན་ཏན་ཐམས་ཅད་ཐོབ་མ་མྱོང་བའི་ཕྱིར་ན་མ་ཁྱབ། མ་གྲུབ་ན། ས་གཉིས་པ་ལ་གནས་

པའི་སེམས་དཔའ་དབང་རྟུལ་གྱིས་ཕྱིར་མི་ལྡོག་པའི་རྟགས་ཐོབ་པར་ཐལ། མ་གྲུབ་པ་
གང་ཞིག བྱང་སེམས་མཐོང་ལམ་པ་དབང་འབྲིང་གིས་དེ་ཐོབ་པའི་ཕྱིར་ན། སངས་རྒྱས་
འཕགས་པས་བྱང་སེམས་རྒྱུན་མཐའ་བས་ཐོབ་པའི་ཡོན་ཏན་ཐམས་ཅད་མ་ཐོབ་པར་
ཐལ། བྱང་སེམས་མཐོང་ལམ་པ་དབང་རྟུལ་གྱིས་བྱང་སེམས་སྦྱོར་ལམ་པ་དབང་རྣོན་གྱིས་
ཐོབ་པའི་ཡོན་ཏན་ཐམས་ཅད་མ་ཐོབ་པའི་ཕྱིར། ཁྱབ་པ་ཁས། མ་གྲུབ་ན། བྱང་སེམས་
མཐོང་ལམ་པ་དབང་རྟུལ་གྱིས་ཕྱིར་མི་ལྡོག་པའི་རྟགས་ཐོབ་པར་ཐལ། མ་གྲུབ་པ་གང་
ཞིག བྱང་སེམས་སྦྱོར་ལམ་པ་དབང་རྣོན་གྱིས་ཕྱིར་མོ་ལྡོག་པའི་རྟགས་ཐོབ་པའི་ཕྱིར།
འཁོར་གསུམ། གཞན་ཡང་། ས་གཉིས་པ་ལ་གནས་པའི་བྱང་སེམས་དབང་རྟུལ་དེ་བྱང་
སེམས་མཐོང་ལམ་པ་དབང་འབྲིང་གིས་རྟོགས་པ་སྔོན་དུ་སོང་བའི་གང་ཟག་ཡིན་པར་
ཐལ། དེས་བྱང་སེམས་མཐོང་ལམ་པ་དབང་འབྲིང་གིས་ཐོབ་པའི་ཡོན་ཏན་ཐམས་ཅད་
ཐོབ་པའི་ཕྱིར། འདོད་ན། དེ་ཆོས་ཅན། ཁྱོད་དེའི་རྟོགས་པ་སྔོན་དུ་སོང་བའི་གང་ཟག་མ་
ཡིན་པར་ཐལ། ཁྱོད་བྱང་སེམས་དབང་རྟུལ་ཡིན་པའི་ཕྱིར། ཁ་ཅིག ཐབས་ཤེས་ཀྱིས་
རྟོགས་པ་བརྟན་པོ་ཐོབ་ན། སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་ཐོབ་པས་ཁྱབ།
རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་པའི་བློ་མངོན་གྱུར་པ་སྐྱེ་མི་སྲིད་
པའི་སེམས་དཔའ་ཡིན་ན་བསམ་པའི་སྒོ་ནས་ཕྱིར་མི་ལྡོག་པའི་རྟགས་ཐོབ་པས་ཁྱབ་ཟེར་
ན། དམ་བཅའ་སྔ་མ་ལ། ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་སེམས་དཔའ་
དབང་རྟུལ་ཆོས་ཅན། དེ་ཐལ། དེའི་ཕྱིར། མ་གྲུབ་ན། དེར་ཐལ། ཐེག་ཆེན་གྱི་སྦྱོར་ལམ་
བཟོད་པ་ཐོབ་པའི་ཕྱིར། འདོད་མི་ནུས་ཏེ། ཕྱིར་མི་ལྡོག་པའི་རྟགས་མ་ཐོབ་པའི་ཕྱིར་ཏེ།
སྦྱོར་ལམ་པ་དབང་རྟུལ་ཡིན་པའི་ཕྱིར། གཉིས་པ་ལ་བྱང་སེམས་སྦྱོར་ལམ་པ་དབང་རྟུལ་
ཆོས་ཅན། དེར་ཐལ་དེའི་ཕྱིར། རྟགས་གྲུབ་སྟེ། རང་ཉིད་འབའ་ཞིག་གི་དོན་དུ་ཐར་པ་
དོན་དུ་གཉེར་བའི་བསམ་པ་མངོན་གྱུར་བ་རྒྱུད་ལྡན་གྱི་སེམས་དཔའ་མེད་པའི་ཕྱིར་ཏེ།
ཐེག་ཆེན་སེམས་བསྐྱེད་དོར་པའི་བྱང་ཆུབ་སེམས་དཔའ་མེད་པའི་ཕྱིར། རོང་ཊིཀ་པ་ན་

རེ། མ་དག་ས་བདུན་གྱི་སྐབས་སུ་སྦྱོར་བའི་སྒོ་ནས་ཕྱིར་མི་ལྡོག་པའི་རྟགས་ཐོབ་ཀྱང་།
བསམ་པའི་སྒོ་ནས་དེ་མ་ཐོབ་སྟེ། རང་ཉིད་འབའ་ཞིག་གི་དོན་དུ་ཐར་པ་དོན་དུ་གཉེར་
བའི་བྱང་འཕགས་ཡོད་པའི་ཕྱིར་ཏེ། རྒྱུད་རྡོ་རྗེ་རྩེ་མོ་ལས། ཇི་སྲིད་ས་བརྒྱད་མ་ཐོབ་པ།
དེ་སྲིད་ཐེག་པ་དམན་པས་འཇིགས། ཞེས་གསུངས་པའི་ཕྱིར་ཟེར་ན། ཐེག་ཆེན་སེམས་
བསྐྱེད་ལས་ཉམས་པའི་བྱང་འཕགས་ཡོད་པར་ཐལ། རང་ཉིད་འབའ་ཞིག་གི་དོན་དུ་ཐར་
པ་དོན་དུ་གཉེར་བའི་བྱང་འཕགས་ཡོད་པའི་ཕྱིར། ཁོ་ན་རེ། སྟོང་ཉིད་མངོན་སུམ་དུ་
རྟོགས་པའི་ཤེས་རབ་ལས་ཉམས་པའི་བྱང་འཕགས་ཡོད་པར་ཐལ། བདེན་འཛིན་མངོན་
གྱུར་པ་རྒྱུད་ལྡན་གྱི་བྱང་འཕགས་ཡོད་པའི་ཕྱིར། ཁྱབ་པ་ཁས་ཟེར་ན། མི་མཚུངས་ཏེ།
སྟོང་ཉིད་མངོན་སུམ་དུ་རྟོགས་པའི་ཤེས་རབ་ལས་ཉམས་པ་སྲིད་པར་ཐལ། ཐེག་ཆེན་གྱི་
སེམས་བསྐྱེད་ལས་ཉམས་པ་སྲིད་པའི་ཕྱིར། ཁོ་ན་རེ། སྦྱོར་ལམ་བཟོད་པ་ལ་གནས་པའི་
སེམས་དཔའ་དབང་རྟུལ་ཆོས་ཅན། རང་ཉིད་འབའ་ཞིག་གི་དོན་དུ་ཐར་པ་དོན་དུ་
གཉེར་བའི་བསམ་པ་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་པར་ཐལ། དེ་
འདྲའི་བསམ་པ་མངོན་གྱུར་བ་སྐྱེ་མི་སྲིད་པའི་སེམས་དཔའ་ཡིན་པའི་ཕྱིར། ཟེར་ན། རྒྱུན་
མཐའི་བར་ཆད་མེད་ལམ་རང་རྒྱུད་ལ་སྐྱེ་ཁ་མའི་གང་ཟག་ཆོས་ཅན། ཤེས་སྒྲིབ་མངོན་
གྱུར་བ་སྐྱེ་བའི་གོ་སྐབས་ཟད་པར་བཅོམ་པར་ཐལ། ཤེས་སྒྲིབ་མངོན་གྱུར་བ་རང་རྒྱུད་ལ་
སྐྱེ་མི་སྲིད་པའི་གང་ཟག་ཡིན་པའི་ཕྱིར། འདོད་ན། ཤེས་སྒྲིབ་མངོན་གྱུར་བ་སྤངས་པར་
ཐལ། འདོད་པའི་ཕྱིར། ༈ རང་ལུགས་ནི། གཟུགས་སོགས་ལ་བདེན་ཞེན་མངོན་གྱུར་བ་
ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་སེམས་དཔའ་དེ་ཕྱིར་མི་ལྡོག་པའི་
རྟགས་ཐོབ་པའི་བྱང་སེམས་ཀྱི་དགེ་འདུན་གྱི་མཚན་ཉིད། དབྱེ་ན་གསུམ་ཡོད། ས་
མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། རྩོད་པ་སྤོང་བ་གོ་སླའོ།།
ཁ སྦྱོར་ལམ་པ་ཕྱིར་མི་ལྡོག་ཐའི་བརྟགས་བཤད་པ། བོད་
༈ གཟུགས་ལ་སོགས་ལས་ལྡོག་སོགས་རྟགས། །ཞེས་སོགས་ཀྱི་སྐབས་སུ། གཉིས་ལས།

དང་པོ་ནི། ཐེག་ཆེན་གྱི་སྦྱོར་ལམ་དྲོད་ཀྱི་རྗེས་ཐོབ་ཡེ་ཤེས་ལ་གནས་པའི་སེམས་དཔའ་
དབང་རྣོན་ཆོས་ཅན། རྫོགས་པའི་བྱང་ཆུབ་ལས་ཕྱིར་མི་ལྡོག་པ་ཡིན་ཏེ། གཟུགས་སོགས་
ལ་བདེན་ཞེན་མངོན་གྱུར་བ་ལྡོག་པ་སོགས་རྟགས་ཉི་ཤུ་པོ་གང་རུང་ཐོབ་པའི་སེམས་
དཔའ་ཡིན་པའི་ཕྱིར། གཉིས་པ་ལ་ཁ་ཅིག དྲོད་ལ་གནས་པའི་སེམས་དཔའ་དབང་རྣོན་
གྱིས་ཕྱིར་མི་ལྡོག་པའི་རྟགས་ཐོབ་ཟེར་ན། དེ་ཆོས་ཅན། ཁྱོད་ཀྱིས་བྱང་སེམས་སྦྱོར་ལམ་
པའི་རྒྱུད་ཀྱི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པར་ཐལ། ཁྱོད་ཀྱིས་སྦྱོར་
ལམ་པ་ཕྱིར་མི་ལྡོག་པའི་རྟགས་ཐོབ་པའི་ཕྱིར། མ་གྲུབ་ན། དེས་དེ་ཐོབ་པ་བུད། འདོད་
ན། བྱང་སེམས་འཕགས་པས་རྒྱུན་མཐའི་ཡེ་ཤེས་ཐོབ་པར་ཐལ། འདོད་པའི་ཕྱིར།
འདོད་ན། དེ་ཆོས་ཅན། ཁྱོད་བྱང་སེམས་རྒྱུན་མཐའ་བ་ཡིན་པར་ཐལ། ཁྱོད་རྒྱུན་མཐའི་
ཡེ་ཤེས་ཐོབ་པའི་སེམས་དཔའ་ཡིན་པའི་ཕྱིར། འདོད་མི་ནུས་ཏེ། བྱང་སེམས་ས་གཉིས་པ་
བ་དེ་ཁྱོད་ཡིན་པའི་ཕྱིར། བྱང་སེམས་དབང་རྣོན་གྱིས་དྲོད་ནས་ཕྱིར་མི་ལྡོག་པའི་རྟགས་
ཐོབ་བྱས་པ་ལ་ཁོ་ན་རེ། བྱང་སེམས་དབང་རྣོན་ཆོས་ཅན། ཁྱོད་ཀྱིས་ཕྱིར་མི་ལྡོག་པའི་
རྟགས་ཐོབ་པར་ཐལ། ཁྱོད་ཀྱིས་དྲོད་ནས་དེ་ཐོབ་པའི་ཕྱིར། འདོད་མི་ནུས་ཏེ། བྱང་
སེམས་ཚོགས་ལམ་པ་དབང་རྣོན་དེ་ཁྱོད་ཡིན་པའི་ཕྱིར། ཟེར་ན། རྩ་བར་མ་ཁྱབ་སྟེ། བྱང་
སེམས་རྒྱུན་མཐའ་བ་ཆོས་ཅན། །ཁྱོད་སངས་རྒྱས་བར་ཐལ། ཁྱོད་རང་གི་སྐད་ཅིག་གཉིས་
པར་སངས་རྒྱས་པའི་ཕྱིར། ཁྱབ་པ་ཁས། སྦྱོར་ལམ་པ་ཕྱིར་མི་ལྡོག་པའི་རྟགས་ཡོད་བྱས་
པ་ལ་ཁོ་ན་རེ། སྦྱོར་ལམ་པ་དེས་རྫོགས་བྱང་ལས་ཕྱིར་མི་ལྡོག་པའི་རྟགས་ཐོབ་པར་ཐལ།
དམ་བཅའ་འཐད་པའི་ཕྱིར། འདོད་ན། སྦྱོར་ལམ་པ་ཡིན་ན་དེ་ཐོབ་པས་ཁྱབ་པར་ཐལ།
འདོད་པའི་ཕྱིར། འདོད་ན། ཉན་ཐོས་སྦྱོར་ལམ་པ་ཆོས་ཅན། དེར་ཐལ། དེའི་ཕྱིར། ཟེར་
ན་རྩ་བར་མ་ཁྱབ་བོ། །
ག མཐོང་ལམ་པ་ཕྱིར་མི་ལྡོག་པའི་རྟགས་བཤད་པ།
༈ མཐོང་བའི་ཆོས་ལ་བཟོད་པ་དང་། །ཞེས་སོགས་ཀྱིས་སྐབས་སུ། གཉིས་ལས། དང་པོ་

ནི། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཐོབ་པའི་མཐོང་ལམ་པ་དབང་འབྲིང་ཆོས་
ཅན། བླ་མེད་རྫོགས་བྱང་ལས་ཕྱིར་མི་ལྡོག་པ་ཡིན་ཏེ། མཉམ་གཞག་ཤེས་བཟོད་སྐད་ཅིག་
མ་བཅུ་དྲུག་གིས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་སེམས་
དཔའ་དབང་འབྲིང་ཡིན་པའི་ཕྱིར། གཉིས་པ་ལ་རོང་ཊིཀ་པ་ན་རེ། བྱང་སེམས་ཀྱི་མཐོང་
ལམ་མཉམ་གཞག་ཤེས་བཟོད་སྐད་ཅིག་མ་བཅུ་དྲུག་པོ་དེ། བྱང་སེམས་མཐོང་ལམ་པ་
དབང་འབྲིང་ཕྱིར་མི་ལྡོག་པའི་དགེ་འདུན་དུ་སྒྲུབ་བའི་རང་དོན་སྐབས་ཀྱི་རྟགས་དང་།
རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་བཅུ་དྲུག་པོ་དེ་བྱང་སེམས་མཐོང་ལམ་པ་
དབང་འབྲིང་ཕྱིར་མི་ལྡོག་པའི་དགེ་འདུན་དུ་སྒྲུབ་པའི་གཞན་དོན་སྐབས་ཀྱི་རྟགས་ཡང་
དག་ཡིན། བྱང་སེམས་མཐོང་ལམ་པ་དབང་འབྲིང་རྫོགས་པའི་བྱང་ཆུབ་ལས་ཕྱིར་མི་ལྡོག་
པར་སྒྲུབ་པའི་རྟགས་ཆོས་གཉིས་ལྡན་གྱི་འབྲེལ་བ་དེ་བྱང་སེམས་མཐོང་ལམ་པ་རང་རྒྱུད་
ཀྱི་སྟེང་དུ་ཚད་མས་ངེས་དགོས་ཞེས་ཟེར། དེ་ལྟར་ཡང་རོང་ཊིཀ་པས། རྟགས་ཀྱི་ངོ་བོ་ནི་
མཉམ་གཞག་དང་རྗེས་ཐོབ་གཉིས་ཏེ། ཕྱིར་མི་ལྡོག་པར་ཡིད་ཆེས་པར་བྱེད་པའི་རྒྱུ་
མཚན་དེ་གཉིས་ཁོ་ནར་ཟད་པའི་ཕྱིར། མཉམ་གཞག་ནི་རྟགས་སུ་མི་བཟུང་སྟེ། ཇི་ལྟར་
གཞན་ཡིད་ཆེས་པར་བྱེད་པའི་ཡིན་ཞེས་འབྱུང་བས་སོ་ཞེ་ན། དེ་ནི་གཞན་ངོར་མཉམ་
གཞག་ཁོ་ན་རྟགས་སུ་མི་འགྱུར་བར་སྟོན་པ་ཡིན་གྱི། ཐམས་ཅད་དུ་རྟགས་སུ་འགོད་པ་ནི།
མ་ཡིན་ཏེ། རང་ངོར་གདོན་མི་ཟ་བར་རྟགས་སུ་འགྱུར་བའི་ཕྱིར་ཞེས་དང་། ཡང་རང་
དོན་དང་གཞན་དོན་གཉིས་སུ་ཡང་འགྱུར་ཏེ། ཞེས་དང་། གཉིས་ཀ་ལ་ཡང་ཁྱབ་པར་
རང་རྒྱུད་ལ་གཏན་ལ་ཕབ་དགོས་སོ་ཞེས་གསུངས་སོ། །འདིར་ལྟར་སྨྲ་བ་དང་། ཁྱོད་རང་
གི་རྩ་བའི་གྲུབ་མཐའ་ལ་མཐོང་ལམ་ལ་མཉམ་གཞག་གིས་ཁྱབ་པར་འདོད་པ་ནང་འགལ་
ཏེ། མཉམ་གཞག་ཤེས་བཟོད་སྐད་ཅིག་མ་བཅུ་དྲུག་གིས་དྲངས་པའི་རྗེས་ཐོབ་ལུས་ངག་
གི་སྤྱོད་པ་ཁྱད་པར་ཅན་ཆོས་ཅན། ཁྱོད་ཀྱི་རྟགས་ཀྱིས་བྱང་སེམས་མཐོང་ལམ་པ་དབང་
འབྲིང་རྫོགས་པའི་བྱང་ཆུབ་ལས་ཕྱིར་མི་ལྡོག་པར་སྒྲུབ་པའི་རྟགས་ཆོས་གཉིས་ལྡན་
si

འབྲེལ་བ་དེ། བྱང་སེམས་མཐོང་ལམ་པ་རང་རྒྱུད་ཀྱི་སྟེང་དུ་ཚད་མས་ངེས་པར་ཐལ། །
ཁྱོད་དེ་ལྟར་སྒྲུབ་པའི་རྟགས་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་བྱང་སེམས་
མཐོང་ལམ་པའི་རྒྱུད་ལ་ཡོད་པར་ཐལ། འདོད་པའི་ཕྱིར། འདོད་ན། བྱང་སེམས་མཐོང་
ལམ་པའི་རྒྱུད་ལ་རྗེས་ཐོབ་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། མཐོང་
ལམ་ལ་མཉམ་གཞག་གིས་མ་ཁྱབ་པར་ཐལ། འདོད་པའི་ཕྱིར། རྩ་བའི་རྟགས་གྲུབ་སྟེ། དེ་
སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། མ་གྲུབ་ན། དེར་ཐལ། རོང་
ཊཱིཀ་པས། མཉམ་རྗེས་གཉིས་ལས་གཞན་ལ་རྟགས་སུ་གཟུང་བྱ་ནི། རྗེས་ཐོབ་ཡིན་པས་
ཤེས་བཟོད་ཀྱི་མིང་གིས་ཉེ་བར་བཏགས་ནས་རྗེས་ཐོབ་ཀྱང་བཤད་དེ་ཞེས་བཤད་པ་སྒྲ་ཇི་
བཞིན་དུ་ཁས་ལེན་རིགས་པའི་ཕྱིར། འཁོར་གསུམ་གྱི་ཕྲེང་བ་འདི་རྣམས་ལ་རོང་ཊིཀ་པ་
ཐམས་ཅད་ཀྱིས་ལན་གདབ་རྒྱུ་འདུག་མི་འདུག་ལྟོས་ཤིག གཞན་ཡང་། བྱང་སེམས་
མཐོང་ལམ་པ་དབང་འབྲིང་ཆོས་ཅན། ཁྱོད་བྱང་སེམས་མཐོང་ལམ་པ་དབང་འབྲིང་
རྫོགས་པའི་བྱང་ཆུབ་ལས་ཕྱིར་ལྡོག་མི་ལྡོག་ཐེ་ཚོམ་ཟ་བའི་གང་ཟག་ཡིན་པར་ཐལ།
མཉམ་གཞག་ཤེས་བཟོད་སྐད་ཅིག་མ་བཅུ་དྲུག་པོ་དེ། ཁྱོད་ཀྱི་ངོར་བྱང་སེམས་མཐོང་
ལམ་པ་དབང་འབྲིང་རྫོགས་བྱང་ལས་ཕྱིར་མི་ལྡོག་པར་སྒྲུབ་པའི་རང་དོན་སྐབས་ཀྱིས་༌༌༌་
རྟགས་ཡང་དག་ཡིན་པའི་ཕྱིར། འདོད་ན། བྱང་སེམས་མཐོང་ལམ་པ་དབང་འབྲིང་གི་
རྒྱུད་ལ་རང་ཉིད་རྫོགས་བྱང་ལས་ཕྱིར་ལྡོག་གམ་མི་ལྡོག་སྙམ་པའི་ཐེ་ཚོམ་མངོན་གྱུར་
ཡོད་པར་ཐལ། འདོད་པའི་ཕྱིར། འདོད་ན། མཐོང་ལམ་མཉམ་གཞག་ཡེ་ཤེས་ལ་གནས་
པའི་སེམས་དཔའི་རྒྱུད་ལ་དེ་འདྲ་བའི་ཐེ་ཚོམ་མངོན་གྱུར་དུ་ཡོད་པར་ཐལ། འདོད་པ་
གང་ཞིག་མཐོང་ལམ་ཡིན་ན་མཉམ་གཞག་ཡིན་པས་ཁྱབ་པའི་ཕྱིར། ལན་གྱི་བཟློག་པར་
མི་ནུས་པའི་ཐལ་འགྱུར་རོ། ། དབྱེ་བ། རྒྱབ་ནས་བློན་པཎ་ཆཊི
ིང་། སྒོམ་ལམ་པ་ཕྱིར་མི་ལྡོག་པའི་རྟགས་བཤད་པ། གྲུབ་པ་ལ་འབད་རྒྱུ་ཅི
༈ བྱང་ཆུབ་ཇི་ལྟ་དེ་བཞིན་དུ། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ཐེག་

ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མེད་ཀྱང་དེས་ཐ་སྙད་དུ་གདུལ་བྱའི་འདོད་
དོན་བསྒྲུབ་ནུས་ཏེ། རྟོགས་པ་ཡེ་ཤེས་ཆོས་སྐུ་དོན་དམ་པར་འཕེལ་འགྲིབ་མེད་ཀྱང་དེས་
ཐ་སྙད་དུ་གདུལ་བྱའི་འདོད་དོན་སྒྲུབ་ནུས་པའི་ཕྱིར། ཁ་ཅིག ཐེག་ཆེན་གྱི་སྒོམ་ལམ་
བདེན་པར་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་ཏེ། རྟོགས་པ་ཡེ་
ཤེས་ཆོས་སྐུ་དོན་དམ་པར་མེད་ཀྱང་དེས་ཐ་སྙད་དུ་གདུལ་བྱའི་འདོད་དོན་སྒྲུབ་ནུས་པའི་
ཕྱིར་ཟེར་ན། སེམས་ཙམ་པས་རྟོགས་པ་ཡེ་ཤེས་ཆོས་སྐུ་བདེན་མེད་དུ་ཁས་ལེན་པར་ཐལ།
སྦྱོར་བ་དེ་འཐད་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་ཏུ་ཁས་ལེན་པའི་ཕྱིར་
ཏེ། དེས་སྒྲིབ་གཉིས་བདེན་གྲུབ་ཏུ་ཁས་ལེན་པའི་ཕྱིར་ཏེ། གཞན་གྱི་ཆོས་རྣམས་ཀྱང་ཡོད་
ལ། ཞེས་གསུངས་པའི་ཕྱིར། གཉིས་པ་ནི། ཁ་ཅིག སྐབས་འདིར་འགྲེལ་པར། ཆོས་ཀྱི་སྐུ་
ལ་སོགས་པའི་རང་བཞིན་གྱི་སངས་རྒྱས་ཀྱི་བདག་པོ་ཙམ་གྱི་གདུལ་བྱའི་སྐྱེ་བོ་རྣམས་ཀྱིས་
བསོད་ནམས་དང་ཡེ་ཤེས་ཀྱི་རྗེས་སུ་མཐུན་པར་དོན་ཁྱད་པར་ཅན་སྣང་བའི་སེམས་
བསྐྱེད་པའི་སྒོམ་ནས། ཞེས་སོགས་དང་། དེའི་ཐད་ཀྱི་ཊཱིཀའི་སོགས་སྒྲས་ཆོས་སྐུས་ལོངས་
སྐུའི་བདག་རྐྱེན་དང་ལོངས་སྐུས་སྤྲུལ་སྐུའི་བདག་རྐྱེན་བྱེད་པ་བསྡུད་དོ་ཞེས་གསུངས་པ་
ལ་བརྟེན་ནས། བྱང་སེམས་རྒྱུན་མཐའ་བས་ཡེ་ཤེས་ཆོས་སྐུ་དང་ལོངས་སྐུ་སྤྲུལ་སྐུ་རྣམས་
རིམ་ཅན་དུ་མངོན་དུ་བྱེད་ཟེར་བ་མི་འཐད་དེ། དེ་ལྟར་འདོད་པ་སྐབས་བརྒྱད་པའི་ཊཱིཀྐ་
དང་འགལ་བའི་ཕྱིར་དང་། ལུང་དེའི་དོན་ནི། ཡེ་ཤེས་ཆོས་སྐུས་རང་འབྲས་ལོངས་སྐུའི་
བདག་རྐྱེན་དང་། ལོངས་སྐུས་རང་འབྲས་སྤྲུལ་སྐུའི་བདག་རྐྱེན་བྱེད་པའི་དོན་ཡིན་པའི་
ཕྱིར། ༈ སྐྱེ་བ་དང་ནི་འགག་པ་དང་། །ཞེས་སོགས་ཀྱི་སྐབས་སུ། ཁ་ཅིག བྱང་སེམས་སྒོམ་
ལམ་པ་ཆོས་ཅན། རྫོགས་བྱང་ལས་ཕྱིར་མི་ལྡོག་སྟེ། ཟབ་མོ་རྣམ་པ་བརྒྱད་ཐུགས་སུ་ཆུད་
པས་དྲངས་པའི་རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་ཐོབ་པའི་སེམས་དཔའ་ཡིན་
པའི་ཕྱིར་ཟེར་ན། བྱང་སེམས་སྒོམ་ལམ་པ་ཆོས་ཅན། ཁྱོད་ཀྱིས་དེ་མ་ཐོབ་པར་ཐལ། ཁྱོད་
ཕྱིར་མི་ལྡོག་པའི་རྟགས་ཐོབ་པའི་སེམས་དཔའ་མ་ཡིན་པའི་ཕྱིར། ཕྱིར་མི་ལྡོག་པའི་

རྟགས་མ་ཐོབ་པའི་བྱང་སེམས་སྒོམ་ལམ་པ་དེ་ཁྱོད་ཡིན་པའི་ཕྱིར། ༈ རང་ལུགས་ནི།
རྗེས་ཐོབ་ཡེ་ཤེས་ལ་གནས་པའི་བྱང་སེམས་ས་བརྒྱད་པ་བ་ཆོས་ཅན། རྫོགས་པའི་བྱང་
ཆུབ་ལས་ཕྱིར་མི་ལྡོག་པ་ཡིན་ཏེ། ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་
རྗེས་ཐོབ་ལུས་ངག་གི་སྤྱོད་པ་ཁྱད་པར་ཅན་དང་ལྡན་པའི་སེམས་དཔའ་ཡིན་པའི་ཕྱིར། །
ཟབ་མོ་རྣམ་པ་བརྒྱད་ཐུགས་སུ་ཆུད་པས་དྲངས་པའི་རྗེས་ཐོབ་ལུས་ངག་གི་སྤྱོད་བ་ཁྱད་
པར་ཅན་ཐོབ་པའི་རྗེས་ལ་མངོན་རྟོགས་ལ་གནས་པའི་སེམས་དཔའ་དེ། ཕྱིར་མི་ལྡོག་
པའི་རྟགས་ཐོབ་པའི་བྱང་སེམས་སྒོམ་ལམ་པའི་མཚན་ཉིད། རྩོད་པ་སྤོང་བ་ལ་ཁ་ཅིག ས་
གསུམ་པའི་བར་ཆད་མེད་ལམ་ལ་གནས་པའི་སེམས་དཔའ་དབང་རྣོན་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ཁྱོད་ཀྱིས་ཐེག་ཆེན་གྱི་སྒོམ་
ལམ་རྗེས་ཐོབ་ཡེ་ཤེས་ཐོབ་པ་གང་ཞིག ཁྱོད་བྱང་སེམས་སྒོམ་ལམ་པ་དབང་རྣོན་ཡིན་
པའི་ཕྱིར། འདོད་ན། དེ་ཆོས་ཅན། ཁྱོད་ཆོས་ཅན་ཀུན་རྫོབ་པ་ཐུགས་སུ་ཆུད་པའི་གང་
ཟག་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཉིད་ལ་གཉིས་སྣང་ནུབ་
པའི་སེམས་དཔའ་ཡིན་པའི་ཕྱིར། ཟེར་ན། ས་གསུམ་པའི་བར་ཆད་མེད་ལམ་ལ་གནས་
པའི་སེམས་དཔའི་རྒྱུད་ལ་ཆོས་ཅན་ཀུན་རྫོབ་པ་རྟོགས་པའི་བློ་མེད་པར་ཐལ། དེ་ཆོས་
ཅན་ཀུན་རྫོབ་པ་ཐུགས་སུ་ཆུད་པའི་གང་ཟག་མ་ཡིན་པའི་ཕྱིར། འདོད་མི་ནུས་ཏེ། །དེའི་
རྒྱུད་ལ་ས་གསུམ་པའི་བར་ཆད་མེད་ལམ་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་དེ་
རྟོགས་པའི་རང་རིག་ཡོད་པའི་ཕྱིར། དེས་ཟབ་མོ་རྣམ་པ་བརྒྱད་ཐུགས་སུ་མ་ཆུད་ཟེར་ན།
དེས་དེ་ཐུགས་སུ་ཆུད་པར་ཐལ། དེས་དེ་བཞིན་ཉིད་ཟབ་མོ་ཐུགས་སུ་ཆུད་པའི་ཕྱིར་ཏེ།
དེས་དེ་བཞིན་ཉིད་ཐུགས་སུ་ཆུད་པའི་ཕྱིར། ཁ་ཅིག མ་ཁྱབ་སྟེ། དེ་བཞིན་ཉིད་ཟབ་མོ་
ཀུན་རྫོབ་བདེན་པ་ཡིན་པའི་ཕྱིར་ཞེས་ཟེར་བ་ནི། ཚིག་ཙམ་ལ་འཆོལ་བའོ། ། དང་༡༧ འི་
།འ་ཁྲིད་པ། རྟོག དགུ་བ་སྲིད་ཞི་མཉམ་ཉིདསྦྱོར་བའི་སྐོར། ཁ་བའི་མ།
༈ ཆོས་རྣམས་རྨི་ལམ་འདྲ་བའི་ཕྱིར། །ཞེས་སོགས་ཀྱི་སྐབས་སུ། གཉིས་ལས། དང་

བོ་ནི། དག་པ་ས་གསུམ་གྱི་ཡེ་ཤེས་ཆོས་ཅན། སྲིད་ཞི་མཉམ་ཉིད་ཀྱི་སྦྱོར་བ་ཡིན་ཏེ། སྲིད་
ཞི་བདེན་མེད་དུ་མངོན་སུམ་དུ་རྟོགས་པའི་སྒོ་ནས་རྗེས་ཐོབ་ཀྱི་གནས་སྐབས་སུ་ཡང་
བདེན་འཛིན་མངོན་གྱུར་པ་སྐྱེ་བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་ཡིན་
པའི་ཕྱིར། སྲིད་ཞི་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། དཔེར་ན།
རྨི་ལམ་བཞིན་ནོ། །ཁོ་ན་རེ། ལས་འབྲས་མེད་པར་ཐལ། ལས་འབྲས་བདེན་པ་མེད་པའི་
ཕྱིར་ན། མཁྱབ་སྟེ། ལས་འབྲས་བདེན་པར་མེད་ན་དེ་མེད་པར་ཐལ་བ་ལ་སོགས་པའི་
ཀླན་ཀའི་ལན། མདོ་ལས་བསྟན་ཅིང་བསྟན་པ་ལྟར་ཀླན་ཀ་སྤོང་ནུས་པའི་ཕྱིར། གཉིས་པ་
ལ་ཁ་ཅིག སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་སེམས་དཔའི་རྣལ་འབྱོར།
སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་སྡུག་བསྔལ་
ཆོས་བཟོད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་
ཅན་དེའི་ཕྱིར། འདོད་ན། དག་སའི་ཡེ་ཤེས་ཡིན་པར་ཐལ། འདོད་པའི་ཕྱིར། ཁྱབ་སྟེ།
འགྲེལ་ཆེན་ལས། ད་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱའོ། །ཞེས་
གསུངས་པའི་ཕྱིར། ཁ་ཅིག སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་དག་སའི་
རྣལ་འབྱོར། སྲིད་ཞིའི་མཉམ་ཉིད་ཀྱི་སྦྱོར་བའི་མཚན་ཉིད་ཟེར་ན། བྱང་སེམས་ས་བརྒྱུད་
པ་བའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། རྟགས་གྲུབ་སྟེ། དག་སའི་ཡེ་ཤེས་ཡིན་པའི་ཕྱིར། འདོད་ན། མངོན་སུམ་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག དག་སའི་ཡེ་
ཤེས་གང་ཞིག གཙོ་བོར་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ། སྲིད་ཞི་
མཉམ་ཉིད་ཀྱི་སྦྱོར་བའི་མཚན་ཉིད་ཟེར་ན། ས་བརྒྱད་པ་པའི་རྒྱུད་ཀྱི་སྦྱིན་པ་ཉམས་ལེན་
གྱི་བྱ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། དག་སའི་རྣལ་
འབྱོར་ཡིན་པའི་ཕྱིར། འདོད་ན། ཡེ་ཤེས་ཀྱི་ཚོགས་ཡིན་པར་ཐལ། འདོད་པའི་ཕྱིར།
འདོད་ན། བསོད་ནམས་ཀྱི་ཚོགས་ཡིན་ན། ཡེ་ཤེས་ཀྱི་ཚོགས་ཡིན་དགོས་པར་ཐལ།

འདོད་པའི་ཕྱིར། རང་ལུགས་ནི། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་
རབ་ཀྱིས་ཟིན་པའི་སྒོ་ནས་རྗེས་ཐོབ་ཀྱི་གནས་སྐབས་སུའང་བདེན་འཛིན་མངོན་གྱུར་བ་
སྐྱེ་བའི་གོ་སྐབས་ཟད་པར་བཅོམ་པའི་དག་སའི་རྣལ་འབྱོར། སྲིད་ཞི་མཉམ་ཉིད་ཀྱི་སྦྱོར་
བའི་མཚན་ཉིད། ས་མཚམས་དག་པ་ས་གསུམ་ན་ཡོད། རྩོད་པ་སྤོང་བ་ལ། ཁོ་ན་རེ། ས་
བརྒྱད་པའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་
ཆོས་ཅན། རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་པ་སྐྱེ་བའི་གོ་སྐབས་
ཟད་པར་བཅོམ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། རྗེས་ཐོབ་ཀྱི་
གནས་སྐབས་སུ་བདེན་འཛིན་མངོན་གྱུར་བ་མི་སྐྱེ་བར་ཐལ། འདོད་པའི་ཕྱིར་ན་མ་ཁྱབ།
འདོད་མི་ནུས་ཏེ། ས་གཉིས་པའི་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ལ་
བདེན་འཛིན་མངོན་གྱུར་དུ་ཡོད་པའི་ཕྱིར། ཡང་ཁོ་ན་རེ། ས་བརྒྱད་བའི་ཡེ་ཤེས་ཆོས་
ཅན། བདེན་འཛིན་མངོན་གྱུར་བ་བཅོམ་པའི་ཡེ་ཤེས་ཡིན་པར་ཐལ། རྗེས་ཐོབ་ཀྱི་གནས་
སྐབས་སུ་དེ་སྐྱེ་བའི་གོ་སྐབས་ཟད་པར་བཅོམ་པའི་དག་སའི་ཡེ་ཤེས་ཡིན་པའི་ཕྱིར།
འདོད་ན། བདེན་འཛིན་མངོན་གྱུར་བ་སྤངས་པའི་ཡེ་ཤེས་ཡིན་པར་ཐལ། འདོད་པའི་
ཕྱིར། འདོད་ན། རྣམ་མཁྱེན་ཡིན་པར་ཐལ། འདོད་པའི་ཕྱིར་ན། གོང་དུ་མ་ཁྱབ་བོ། །
ཡང་ཁོ་ན་རེ་ཐེག་ཆེན་གྱི་སྒོམ་ལམ་ཆེན་པོའི་ཆུང་ངུ་ལ་གནས་པའི་སེམས་དཔའི་རྒྱུད་ལས་
བདེན་འཛིན་མངོན་གྱུར་དུ་མེད་པར་ཐལ། ས་བརྒྱུད་པ་ལ་གནས་པའི་སེམས་དཔའི་རྒྱུད་
ལ་བདེན་འཛིན་མངོན་གྱུར་དུ་མེད་པའི་ཕྱིར། མ་གྲུབ་ན། མཚན་ཉིད་དེ་འཐད་པར་བུད།
འདོད་མི་ནུས་ཏེ། ཉན་ཐོས་ཀྱི་སྒོམ་ལམ་ཆེན་པོའི་ཆུང་དུ་ལ་གནས་པའི་ཉན་ཐོས་
འཕགས་པའི་རྒྱུད་ལ་གང་ཟག་གི་བདག་འཛིན་མངོན་གྱུར་དུ་ཡོད་པའི་ཕྱིར་ན་མ་ཁྱབ་བོ།།
བཅུ་པ་ཞིང་དག་སྦྱོར་བའི་སྐོར། ལམ་སང་
༈ སེམས་ཅན་འཇིག་རྟེན་དེ་བཞིན་དུ། །ཞེས་སོགས་ཀྱི་སྐབས་སུ། གཉིས་ལས། །
དང་པོ་ནི། ས་བརྒྱད་པའི་ཡེ་ཤེས་ཆོས་ཅན། ཞིང་དག་སྦྱོར་བ་ཡིན་ཏེ། སངས་རྒྱས་ཀྱི་

སྣོད་བཅུད་ཀྱི་ཞིང་ཁྱད་པར་ཅན་འགྲུབ་པའི་སྨོན་ལམ་ལ་སོགས་པའི་དགེ་རྩའི་ནུས་པ་
མཐུ་ཅན་དུ་གྱུར་པའི་དག་སའི་རྣལ་འབྱོར་ཡིན་པའི་ཕྱིར། ཁ་ཅིག དག་སའི་རྣལ་འབྱོར་
གང་ཞིག གཙོ་བོར་ལོངས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པ་དེ། ཞིང་དག་
སྦྱོར་བའི་མཚན་ཉིད་ཟེར་ན། ས་བརྒྱད་པའི་བར་ཆད་མེད་ལམ་ཆོས་ཅན། མཚན་ཉིད་ཀྱི་
ཟུར་ཕྱི་མ་དེར་ཐལ། མཚོན་བྱ་དེའི་ཕྱིར་ཏེ། དག་སའི་རྣལ་འབྱོར་ཡིན་པའི་ཕྱིར། འདོད་
མི་ནུས་ཏེ། གཙོ་བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་ཕྱིར་
ཏེ། ཐེག་ཆེན་གྱི་སྒོམ་ལམ་བར་ཆད་མེད་ལམ་ཡིན་པའི་ཕྱིར། རང་ལུགས་ནི་རང་གང་དུ་
སངས་རྒྱ་འགྱུར་གྱི་སངས་རྒྱས་ཀྱི་སྣོད་བཅུད་ཀྱི་ཞིང་ཁྱད་པར་ཅན་འགྲུབ་པའི་སྨོན་ལམ་
ལ་སོགས་པའི་དགེ་རྩའི་ནུས་པ་མཐུ་ཅན་དུ་གྱུར་པའི་དག་སའི་རྣལ་འབྱོར། །ཞིང་དག་
སྦྱོར་བའི་མཚན་ཉིད། ས་མཚམས་དག་པ་ས་གསུམ་ན་ཡོད། རྩོད་པ་སྤོང་བ་གོ་སླའོ། །
13བཅུ་གཅིག་པ་ཐབས་མཁས་སྦྱོར་བའི་སྐོར།
དེ ཀ ཐབས་མཁས་སྦྱོར་བ་དགག་གཞག་སྤང་གསུམ་གྱི་སྒོ་ནས་བཤད་པ།
༈ ཡུལ་དང་སྦྱོར་བ་ཅན་འདི་ནི། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི།
ཐབས་མཁས་སྦྱོར་བ་ལ་བཅུ་ཡོད་དེ། བདུད་བཞི་ལས་འདས་པའི་ཐབས་མཁས་སྦྱོར་བ་
ནས་ཚད་མེད་པའི་ཐབས་མཁས་སྦྱོར་བའི་བར་བཅུ་ཡོད་པའི་ཕྱིར། གཉིས་པ་ལ་ཁ་ཅིག
དག་སའི་རྣལ་འབྱོར་གང་ཞིག གཙོ་བོ་སྤྲུལ་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་
པ་དེ། ཐབས་མཁས་སྦྱོར་བའི་མཚན་ཉིད་ཟེར་ན། ས་བརྒྱད་པའི་བར་ཆད་མེད་ལམ་ཆོས་
ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། གཙོ་
བོར་ཡེ་ཤེས་ཆོས་སྐུའི་ལག་རྗེས་འཇོག་བྱེད་ཀྱི་རིགས་སུ་གནས་པའི་ཕྱིར་ཏེ། ཐེག་ཆེན་གྱི་
སྒོམ་ལམ་བར་ཆད་མེད་ལམ་ཡིན་པའི་ཕྱིར། ཁ་ཅིག འཕྲིན་ལས་ཕུན་ཚོགས་འགྲུབ་པའི་
རྒྱུའི་དགེ་རྩའི་ནུས་པ་མཐུན་ཅན་དུ་གྱུར་པའི་སེམས་དཔའི་རྣལ་འབྱོར། ཐབས་མཁས་
སྦྱོར་བའི་མཚན་ཉིད་ཟེར་ན། མི་འཐད་དེ། ས་བརྒྱད་པ་ན་འཕྲིན་ལས་ཕུན་ཚོགས་ཡོད་

པའི་ཕྱིར། རང་ལུགས་ནི། འབད་རྩོལ་རགས་པ་ཞི་བའི་སྒོ་ནས་འཕྲིན་ལས་ལྷུན་གྱིས་
འགྲུབ་པའི་དག་སའི་རྣལ་འབྱོར་ཐབས་མཁས་སྦྱོར་བའི་མཚན་ཉིད། དབྱེ་ན། བཅུ་ཡོད།
ས་མཚམས་དག་པ་ས་གསུམ་ན་ཡོད། རྩོད་པ་སྤོང་བ་ལ། ཁོ་ན་རེ། ས་བརྒྱད་པའི་བར་
ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་
ཅན། གཙོ་བོར་སྤྲུལ་སྐུའི་ལག་རྗེས་འཇོག་བྱེད་ཡིན་པར་ཐལ། འདོད་པའི་ཕྱིར་ན། མ་
ཁྱབ་སྟེ། སྤྲུལ་སྐུའི་རྗེས་སུ་བྱུང་བའི་ཐབས་མཁས་སྦྱོར་བ་ཆོས་ཅན། དེར་ཐར། དེའི་ཕྱིར།
འདོད་ན། དེ་ཆོས་ཅན། སྤྲུལ་སྐུའི་སྔ་རོལ་དུ་བྱུང་བར་ཐལ། འདོད་པའི་ཕྱིར།
ཁག འཕྲོས་དོན་བདུད་བཞི་རྒྱས་པར་བཤད་པ། ༡ མ ་ལ་
༈ བར་ཆད་ཀྱི་ཆོས་ལས་ཡང་དག་པར་རྒལ་བས་ལྷ་ལ་སོགས་པའི་བདུད་ལས་འདས་པ་
དང་། ཞེས་སོགས་ཀྱི་སྐབས་སུ། གཉིས་ལས། དང་པོ་ནི། ས་བཅུའི་ཡེ་ཤེས་ཆོས་ཅན།
བདུད་བཞི་མངོན་གྱུར་པ་ལས་འདས་པ་ཡིན་ཏེ། བདུད་ཀྱིས་བར་ཆད་བྱ་བར་ནུས་པ་
སོགས་བར་ཆད་ཀྱི་ཆོས་ལས་རྣལ་འབྱོར་གྱིས་སྟོབས་ཀྱི་ཡང་དག་པར་རྒལ་བའི་དག་སའི་
ཡེ་ཤེས་ཡིན་པའི་ཕྱིར། གཉིས་པ་ལ་ཁ་ཅིག རང་རྒྱུ་ལས་ཉོན་གྱི་དབང་གིས་བྱུང་བའི་
ཟག་བཅས་ཀྱི་ཕུང་བོ་གང་ཞིག་གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་
བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཕུང་བོའི་བདུད་ཀྱི་མཚན་ཉིད།
སེམས་རྒྱུད་རབ་ཏུ་མ་ཞི་བར་བྱེད་པའི་སེམས་བྱུང་གང་ཞིག གཙོ་བོར་དམན་པའི་ལྷག་
བཅས་མྱང་འདས་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཉོན་
མོངས་པའི་བདུད་ཀྱི་མཚན་ཉིད། སྲོག་གི་དབང་པོ་རང་དབང་མེད་པར་འགགས་པའི་ཆ་
གང་ཞིག གཙོ་བོར་གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་པ་ཐོབ་པ་ལ་བར་
དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་དེ། འཆི་བདག་གི་བདུད་ཀྱི་མཚན་ཉིད།
བདུད་བཞིའི་ནང་ཚན་གང་ཞིག བདུད་གཞན་གསུམ་ལས་འདའ་བ་ལ་བར་དུ་གཅོད་
པར་བྱེད་པ། ལྷའི་བུའི་བདུད་ཀྱི་མཚན་ཉིད་ཟེར་ན། སོ་སོ་སྐྱེ་བོའི་རྒྱུད་ཀྱི་ཉོན་མོངས་

ཆོས་ཅན། ཕུང་པོའི་བདུད་ཡིན་པར་ཐལ། ཉེར་ལེན་གྱི་ཕུང་པོ་ཡིན་པའི་ཕྱིར། ཁྱབ་སྟེ།
ཉན་ས་ལས། དེ་ལ་ཕུང་པོའི་བདུད་ནི་ཉེ་བར་ལེན་པའི་ཕུང་པོ་ལྔའོ། །ཞེས་གསུངས་པའི་
ཕྱིར། འདོད་ན། དེ་ཆོས་ཅན། གཙོ་བོར་དམན་པའི་ལྷག་མེད་མྱང་འདས་ཐོབ་པ་ལ་བར་
དུ་གཅོད་བྱེད་ཀྱི་སྒྲིབ་པའི་རིགས་སུ་གནས་པ་ཡིན་པར་ཐལ་ལོ། །འདོད་ན། གཙོ་བོར་
དམན་པའི་ལྷག་བཅས་མྱང་འདས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་རིགས་སུ་
གནས་པར་ཐལ། ཉོན་མོངས་པའི་བདུད་ཡིན་པའི་ཕྱིར། འདོད་ན། དེ་ཆོས་ཅན། དེ་མ་
ཡིན་པར་ཐལ། ཕུང་པོའི་བདུད་ཡིན་པའི་ཕྱིར། གཞན་ཡང་། ཉོན་མོངས་དང་མཚུངས་
ལྡན་གྱི་གཙོ་སེམས་ཆོས་ཅན། སེམས་བརྒྱུད་རབ་ཏུ་མ་ཞི་བར་བྱེད་པའི་སེམས་བྱུང་ཡིན་
པར་ཐལ། ཉོན་མོངས་པའི་བདུད་ཡིན་པའི་ཕྱིར། ཁྱབ་བ་ཁས། མ་གྲུབ་ན། དེར་ཐལ།
ཉོན་སྒྲིབ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་ཏེ། གཙོ་བོའི་སེམས་ཡིན་
པའི་ཕྱིར། ཉོན་མོངས་ཀྱི་ས་བོན་ཆོས་ཅན། སེམས་རྒྱུད་རབ་ཏུ་མ་ཞི་བར་བྱེད་པའི་
སེམས་བྱུང་ཡིན་པར་ཐལ། ཉོན་མོངས་པའི་བདུད་ཡིན་པའི་ཕྱིར་ཏེ། ཉོན་སྒྲིབ་ཡིན་པའི་
ཕྱིར། འདོད་མི་ནུས་ཏེ། ལྡན་མིན་འདུ་བྱེད་ཡིན་པའི་ཕྱིར། ལྷག་མེད་མྱང་འདས་ལ་
གནས་པའི་ཉན་ཐོས་དགྲ་བཅོམ་པས་ཕུང་པོའི་བདུད་བཅོམ་པ་དང། གཉིས་གའི་ཆ་
ལས་རྣམ་པར་གྲོལ་བའི་ཉན་ཐོས་དགྲ་བཅོམ་པས་འཆི་བདག་གི་བདུད་བཅོམ་པར་ཐལ།
མཚན་ཉིད་དང་པོ་དང་གསུམ་པ་འཐད་པའི་ཕྱིར། འདོད་མི་ནུས་ཏེ། ཕུང་པོའི་བདུད་
བཅོམ་ན་མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་
དེ་སྤོང་དགོས། འཆི་བདག་གི་བདུད་བཅོམ་ན་བསམ་གྱི་མི་ཁྱབ་པའི་འཆི་འཕོ་སྤོང་
དགོས་པའི་ཕྱིར། འདོད་ཆགས་ཆོས་ཅན། ལྷའི་བུའི་བདུད་ཡིན་པར་ཐལ། བདུད་གཞིའི་
ནང་མཚན་གང་ཞིག བདུད་གཞན་གསུམ་ལས་འདའ་བ་ལ་བར་དུ་གཅོད་བྱེད་ཡིན་པའི་
ཕྱིར། ཁྱབ་པ་ཁས། དང་པོ་གྲུབ་སྟེ། ཉོན་མོངས་པའི་བདུད་ཡིན་པའི་ཕྱིར། གཉིས་པ་
གྲུབ་སྟེ། སངས་རྒྱས་ཐོབ་པ་ལ་བར་དུ་གཅོད་བྱེད་ཡིན་པའི་ཕྱིར། འདོད་མི་ནུས་ཏེ། ཉོན་

མོངས་པའི་བདུད་ཡིན་པའི་ཕྱིར། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་
སེམས་དཔའ་ཡིན་ན། འཆི་བདག་གི་བདུད་བཅོམ་པས་ཁྱབ་པར་ཐལ། དེ་ཡིན་ན་ལས་
ཉོན་གྱི་དབང་གིས་འཁོར་བར་སྐྱེ་འཆི་སྤངས་པས་ཁྱབ། འཆི་བདག་གི་བདུད་ཡིན་ན་
ལས་ཉོན་གྱི་དབང་གིས་སྲོག་གི་དབང་པོ་རང་དབང་མེད་པར་འགག་པའི་ཆ་ཡིན་དགོས་
པའི་ཕྱིར། རྟགས་ཕྱི་མ་དངོས། འདོད་མི་ནུས་ཏེ། འཆི་བདག་གི་བདུད་བཅོམ་ན་བསམ་
གྱིས་མི་ཁྱབ་པའི་འཆི་འཕོ་སྤོང་དགོས་པའི་ཕྱིར། བདུད་བཞི་བཅོམ་པའི་ས་མཚམས་ལ།
གསེར་ཕྲེང་ལས། ཉོན་མོངས་པའི་བདུད་ས་བརྒྱད་པ་ནས་བཅོམ། འཆི་བདག་གི་བདུད་
ལས་ཉོན་གྱི་འཆི་འཕོ་བ་ས་དང་པོ་ནས་མེད་ཀྱང་ཡིད་ལུས་ཀྱིས་འཆི་འཕོ་བ་སངས་རྒྱས་
མ་ཐོབ་བར་དུ་མི་ལྡོག་པས། འཆི་བདག་གི་བདུད་དང་ཕུང་པོའི་བདུད་སངས་རྒྱས་ཀྱི་ས་
ཁོ་ནར་བཅོམ། ལྷའི་བུའི་བདུད་ཀྱང་བདུད་གཞན་གསུམ་ལས་འདའ་བ་ལ་བར་དུ་གཅོད་
པས་སངས་རྒྱས་ཀྱི་ས་ཁོ་ནར་བཅོམ་པ་ཡིན་ཏེ། རྒྱུད་བླ་མ་ལས། འཆི་མེད་ཞི་པའི་གནས་
ཐོབ་ལ། །འཆི་བདུད་རྒྱུ་བ་མེད་པའི་ཕྱིར། ཞེས་ཐོབ་པའི་ཆོས་སྐུ་རྟག་པའི་སྒྲུབ་བྱེད་དུ་
གསུངས་པའི་ཕྱིར། ཞེས་གསུངས། དེ་རྣམས་ཀྱང་སྒྲ་ཇི་བཞིན་དུ་ཁས་མི་ལེན་ཏེ། བྱང་
སེམས་ས་བརྒྱད་པ་བ་ཡིན་ན་ཉོན་སྒྲིབ་སྤངས་པས་མ་ཁྱབ་པའི་ཕྱིར་དང་། ཕྱིར་མི་ལྡོག་
པའི་རྟགས་ཐོབ་ནས་ལྷའི་བུའི་བདུད་བཅོམ་པའི་ཕྱིར། རྣམ་བཤད་སྙིང་བོ་རྒྱན་ལས། །
བཤད་པ་ལྟར་ཁས་ལེན་པའི་ཕྱིར། འོག་ནས་འཆད་པའི་རྣམ་བཤད་སྙིང་བོ་རྒྱན་གྱི་ལུང་
དོན་མ་གོ་བ་ཁ་ཅིག ཐེག་དམན་གྱི་མཐོང་ལམ་ཐོབ་ནས། ལྷའི་བུའི་བདུད་བཅོམ་སྟེ།
དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ། དམན་པའི་ལྷག་བཅས་མྱང་
འདས་ཐོབ་ནས་ཉོན་མོངས་པའི་བདུད་བཅོམ་སྟེ། ཉོན་སྒྲིབ་མ་ལུས་པར་སྤངས་པའི་ཕྱིར།
གཉིས་ཀའི་ཆ་ལས་རྣམ་པར་གྲོལ་བའི་དགྲ་བཅོམ་ཐོབ་ནས་འཆི་བདག་གི་བདུད་བཅོམ་པ་
སྟེ། ཚེའི་འདུ་བྱེད་བྱིན་གྱིས་རློབས་པ་ལ་དབང་བའི་ཕྱིར་དམན་པའི་ལྷག་མེད་མྱང་
འདས་ཐོབ་ནས་ཕུང་པོའི་བདུད་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་བཅས་

ཀྱི་ཕུང་པོ་བཅོམ་པའི་ཕྱིར། ཕྱིར་མི་ལྡོག་པའི་རྟགས་ཐོབ་ནས་ལྷའི་བུའི་བདུད་བཅོམ་སྟེ།
དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། ས་བརྒྱད་པ་ཐོབ་ནས། བདུད་
གཞན་གསུམ་རགས་པ་བཅོམ་སྟེ། རྣམ་པར་མི་རྟོག་པའི་ཡེ་ཤེས་ལ་དབང་བསྒྱུར་ཐོབ་
པའི་ཕྱིར། ཐེག་ཆེན་གྱི་དབང་དུ་བྱས་ན། བདུད་བཞི་མ་ལུས་པར་བཅོམ་པ་དང་
། སངས་
རྒྱས་ཐོབ་པ་དུས་མཉམ་ཞེས་ཟེར། བདུད་བཞི་མ་ལུས་པར་བཅོམ་པའི་ཐེག་ཆེན་གྱི་གང་
ཟག་ཡིན་ན་སངས་རྒྱས་འཕགས་པ་ཡིན་དགོས་པར་ཐལ། ཐེག་ཆེན་གྱི་དབང་དུ་བྱས་ན་
བདུད་བཞི་མ་ལུས་པར་བཅོམ་པ་དང་
། སངས་རྒྱས་པ་དུས་མཉམ་པའི་ཕྱིར། འདོད་ན།
ལྷག་མེད་མྱང་འདས་ལ་གནས་པའི་གཉིས་ཀའི་ཆ་ལས་རྣམ་པར་གྲོལ་པའི་ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ་དེ། བདུད་བཞི་མ་ལུས་
པར་བཅོམ་པའི་ཐེག་ཆེན་གྱི་གང་ཟག་ཡིན་པར་ཐལ། དེས་དེ་མ་ལུས་པར་བཅོམ་པའི་
ཕྱིར། མ་གྲུབ་ན། དེར་ཐལ། དེས་ལྷའི་བུའི་བདུད་ཀྱང་བཅོམ། ཉོན་མོངས་པའི་བདུད་
ཀྱང་བཅོམ། འཆི་བདག་གི་བདུད་ཀྱང་བཅོམ། ཕུང་པོའི་བདུད་ཀྱང་བཅོམ་པའི་ཕྱིར།
དང་པོ་མ་གྲུབ་ན། དེར་ཐལ། དཀོན་མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར།
འཁོར་གསུམ། གཉིས་པ་མ་གྲུབ་ན། དེར་ཐལ། ཉོན་སྒྲིབ་མ་ལུས་པར་སྤངས་པའི་ཕྱིར།
གསུམ་པ་མ་གྲུབ་ན། དེར་ཐལ། ཚེའི་འདུ་བྱེད་བྱིན་གྱིས་རློབས་པ་ལ་དབང་བའི་ཕྱིར། །
བཞི་པ་མ་གྲུབ་ན། དེར་ཐལ། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་
བཅོམ་པའི་ཕྱིར། རྩ་བར་འདོད་ན། དེ་ཆོས་ཅན། བྱང་སེམས་མ་ཡིན་པར་ཐལ། སངས་
རྒྱས་ཡིན་པའི་ཕྱིར། དེར་ཐལ། བདུད་བཞི་མ་ལུས་པར་བཅོམ་པའི་ཐེག་ཆེན་གྱི་གང་ཟག་
ཡིན་པའི་ཕྱིར། འཁོར་གསུམ། རོང་ཊིཀ་པ་ན་རེ། ཐེག་དམན་གྱི་མཐོང་ལམ་ཐོབ་ནས་
ལྷའི་བུའི་བདུད་བཅོམ་སྟེ། དཀོན་མཆོག་ལ་ཤེས་ནས་དད་པ་ཐོབ་པས་ཡིད་ཆེས་པ་
བརྟན་པོ་ཐོབ་པའི་ཕྱིར། ལྷག་བཅས་མྱང་འདས་ཐོབ་ནས་ཉོན་མོངས་པའི་བདུད་བཅོམ་
སྟེ། འཁོར་བར་འཆིང་བྱེད་ཀྱི་ཉོན་སྒྲིབ་མ་ལུས་པར་སྤངས་པའི་ཕྱིར། རབ་མཐའི་བསམ་

གཏན་ཐོབ་ནས་འཆི་བདག་གི་བདུད་བཅོམ་སྟེ། ཚེ་འདོར་ལེན་ལ་དབང་ཐོབ་པའི་ཕྱིར།
ལྷག་མེད་མྱང་འདས་ཐོབ་ནས་ཕུང་པའི་བདུད་བཅོམ་སྟེ། ཉེར་ལེན་གྱི་ཕུང་པོ་བོར་ཞིང་
ལེན་པ་མེད་པའི་ཕྱིར། བྱང་སེམས་ཀྱི་སྦྱོར་ལམ་ནས་ལྷའི་བུའི་བདུད་བཅོམ་སྟེ། དཀོན་
མཆོག་གསུམ་ལ་ཤེས་ནས་དད་པ་ཐོབ་པའི་ཕྱིར། མཐོང་ལམ་ནས་ཉོན་མོངས་པ་དང་
འཆི་བདག་གི་བདུད་བཅོམ་སྟེ། ལས་ཉོན་གྱིས་སྐྱེ་འཆི་སྤངས་པའི་ཕྱིར་ཏེ། རྒྱུད་བླ་མ་
ལས། ལས་དང་ཉོན་མོངས་དབང་གིས་སྐྱེ །དེ་ལ་དེ་མོད་ཕྱིར་དེ་མེད། །ཅེས་པ་ལྟ་བུའི། །
ས་བརྒྱད་པ་ནས་ཕུང་པོའི་བདུད་བཅོམ་སྟེ། རྣམ་པར་གྲོལ་བའི་སྐུ་མངོན་དུ་བྱེད་པའི་
ནུས་པ་ཐོབ་པའི་ཕྱིར། ཞེས་ཟེར་བ་མི་འཐད་དེ། རབ་མཐའི་བསམ་གཏན་ཐོབ་པའི་སོ་
སྐྱེ་ཡོད། འཆི་བདག་གི་བདུད་བཅོམ་པའི་སོ་སྐྱེ་མེད་པའི་ཕྱིར། དང་པོ་གྲུབ་སྟེ། མངོན་
ཤེས་དང་རྫུ་འཕྲུལ་སོགས་ཡོན་ཏན་ཁྱད་པར་ཅན་གྱི་རྟེན་བྱེད་པའི་བསམ་གཏན་གྱི་
དངོས་གཞི་སྙོམས་འཇུག་ཐོབ་པའི་སོ་སྐྱེ་ཡོད་པའི་ཕྱིར། གཞན་ཡང་རབ་མཐའི་བསམ་
གཏན་ཐོབ་ནས་འཆི་བདག་གི་མདུད་བཅོམ་པ་མི་འཐད་དེ། འཆི་བདག་གི་བདུད་བཅོམ་
པ་ལ་བསམ་གྱིས་མི་ཁྱབ་པའི་འཆི་འཕོ་སྤོང་དགོས་པའི་ཕྱིར། ལྷག་མེད་མྱང་འདས་ཐོབ་
པའི་ཚེ་ཕུང་པོའི་བདུད་བཅོམ་པ་མི་འཐད་དེ། ཕུང་པོའི་བདུད་བཅོམ་ན་མ་རིག་བག་
ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤོང་དགོས་པའི་
ཕྱིར། གཞན་ཡང་། བྱང་སེམས་ས་དང་པོ་བས་ཕུང་པོའི་བདུད་བཅོམ་པར་ཐལ། དེས་
རྣམ་པར་གྲོལ་པའི་སྐུ་མངོན་དུ་བྱེད་པའི་ནུས་པ་ཐོབ་པའི་ཕྱིར། ཁྱབ་པ་ཁས། དམན་
ལམ་སྔོན་དུ་མ་སོང་བའི་བྱང་སེམས་ས་དང་པོ་བས་ཉོན་སྒྲིབ་སྤངས་པར་ཐལ། དེས་ཉོན་
མོངས་པའི་བདུད་བཅོམ་པའི་ཕྱིར། འདོད་ན། གོང་དུ་བཀག་ཟིན། རང་ལུགས་ནི། རྣམ་
བཤད་སྙིང་པོ་རྒྱན་ལས། ཐེག་དམན་པ་རྣམས་མཐོང་ལམ་ཐོབ་ནས། ལྷའི་བུའི་བདུད་
ལས་འདའ་ཞིང་། དགྲ་བཅོམ་ཐོབ་ནས་ཉོན་མོངས་པའི་བདུད་ལས་འདའོ། །གཉིས་ཀའི་
ཆ་ལས་རྣམ་པར་གྲོལ་བ་ནས། འཆི་བདག་གི་བདུད་ལས་འདའ་སྟེ། ཚེའི་འདུ་བྱེད་བྱིན་

གྱིས་རློབས་པ་ལ་དབང་པའི་ཕྱིར། ཕུང་པོའི་བདུད་ལས་ལྷག་མེད་མྱང་འདས་ཐོབ་ནས་
འདའོ། ། ཐེག་པ་ཆེན་པོ་ལ་ཕྱིར་མི་ལྡོག་པའི་རྟགས་ཐོབ་པ་ནས་ལྷའི་བུའི་བདུད་ལས་
འདའ་ཞིང་། ས་བརྒྱད་པ་ཐོབ་ནས་བདུད་གཞན་གསུམ་རགས་པ་ལས་འདའ་ལ་བདུད་
བཞི་མ་ལུས་པར་བཅོམ་པ་ན་སངས་རྒྱས་ཀྱི་ས་ནའོ། །ཞེས་གསུངས། དེའི་དོན་ལ་མཁས་
པ་ཁ་ཅིག ཐེག་དམན་གྱི་མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། དཀོན་མཆོག་
གསུམ་ལ་ཤེས་ནས་དད་པ་ཐོབ་པའི་ཕྱིར། དམན་པའི་ལྷག་བཅས་མྱང་འདས་ཐོབ་ནས་
ཉོན་མོངས་པའི་བདུད་བཅོམ་སྟེ། ཉོན་སྒྲིབ་ཟད་པར་སྤངས་པའི་ཕྱིར། གཉིས་ཀའི་ཆ་
ལས་རྣམ་པར་གྲོལ་བའི་དགྲ་བཅོམ་ཐོབ་ནས་འཆི་བདག་གི་བདུད་རགས་པ་བཅོམ་སྟེ།
ཚེའི་འདུ་བྱེད་བྱིན་གྱིས་རློབས་པ་ལ་དབང་བའི་ཕྱིར། དམན་པའི་ལྷག་མེད་མྱང་འདས་
ཐོབ་ནས་ཕུང་པོའི་བདུད་རགས་པ་བཅོམ་སྟེ། ལས་ཉོན་གྱི་དབང་གིས་བྱུང་བའི་ཟག་
བཅས་ཀྱི་ཕུང་པོ་བཅོམ་པའི་ཕྱིར། ཐེག་ཆེན་གྱི་དབང་དུ་བྱས་ན་ཕྱིར་མི་ལྡོག་པའི་རྟགས་
ཐོབ་ནས་ལྷའི་བུའི་བདུད་བཅོམ་སྟེ། དེ་ནས་དཀོན་མཆོག་གསུམ་ལ་ཤེས་ནས་དད་པ་
ཐོབ་པའི་ཕྱིར། ས་བརྒྱད་པ་ཐོབ་ནས་བདུད་གཞན་གསུམ་རགས་པ་བཅོམ་སྟེ། རྣམ་པར་
མི་རྟོག་པའི་ཡེ་ཤེས་ལ་དབང་བསྒྱུར་ཐོབ་པའི་ཕྱིར། བདུད་བཞི་མ་ལུས་པར་བཅོམ་པ་
དང་སངས་རྒྱས་པ་དུས་མཉམ་ཞེས་གསུངས། འདི་ལ་དོགས་པ་འདི་ལྟར་ཡོད་དེ། དཀོན་
མཆོག་གསུམ་གྱི་ཡོན་ཏན་ལ་ཚད་མས་དྲངས་པའི་ངེས་པ་རྙེད་པའི་བྱང་སེམས་ཚོགས་
ལམ་པ་ཆོས་ཅན། ལྷའི་བུའི་བདུད་བཅོམ་པ་ཐལ། དཀོན་མཆོག་གསུམ་ལ་ཤེས་ནས་དད་
པ་ཐོབ་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཆོས་ཅན་དེའི་ཕྱིར། འདོད་མི་
ནུས་ཏེ། ཁྱོད་ཀྱིས་ཕྱིར་མི་ལྡོག་པའི་རྟགས་མ་ཐོབ་པ་གང་ཞིག ཁྱོད་ཀྱིས་ཐེག་ཆེན་གྱི་
མཐོང་ལམ་མ་ཐོབ་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་ས་དང་པོ་བ་
ཆོས་ཅན། འཆི་བདག་གི་བདུད་རགས་པ་བཅོམ་པར་ཐལ། ཚེའི་འདུ་བྱེད་བྱིན་གྱིས་
རློབས་པ་ལ་དབང་ཐོབ་པའི་ཕྱིར། རྟགས་གྲུབ་སྟེ། དེའི་ཚེ་སྐད་ཅིག་མ་གཅིག་ཀྱང་བསྐལ

བར་གནས་པར་བྱིན་གྱིས་རློབས་ནུས་པའི་ཕྱིར་ཏེ། འཇུག་པ་ལས། དེ་ཉིད་ཚེ་ནི་བསྐལ་
པ་བརྒྱར་གནས་ཤིང་། ཞེས་གསུངས་པའི་ཕྱིར། རྩ་བར་འདོད་ན། ས་བརྒྱད་པ་ཐོབ་ནས་
བདུད་གཞན་གསུམ་རགས་པ་ལས་འདའ་ལ་ཞེས་གསུངས་པ་མི་འཐད་པར་ཐལ་ལོ།
གཞན་ཡང་། བྱང་སེམས་ས་གསུམ་པ་བ་ཆོས་ཅན། ཁྱོད་ཀྱིས་ཕུང་པོའི་བདུད་རགས་པ་
བཅོམ་པར་ཐལ། ཁྱོད་ཀྱིས་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་
བཅོམ་པའི་ཕྱིར། རྟགས་གྲུབ་སྟེ། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་
སེམས་དཔའ་དེས་ལས་ཉོན་གྱིས་སྐྱེ་འཆི་སྤངས་པའི་ཕྱིར་ཏེ། རྒྱུད་བླ་མ་ལས། འཕགས་
པས་རྒ་དང་ན་བ་དང་། །འཆི་བའི་སྡུག་བསྔལ་རྩད་ནས་སྤངས། །ཞེས་གསུངས་པའི་ཕྱིར།
ཁོ་ན་རེ། བྱང་སེམས་ས་དང་པོ་པ་ཡིན་ན་ལས་ཉོན་གྱི་དབང་གིས་བྱུང་བའི་ཟག་བཅས་
ཀྱི་ཕུང་པོ་སྤངས་པས་ཁྱབ་པར་ཐལ། བྱང་སེམས་ས་གཉིས་པ་ཡིན་ན། དེ་སྤངས་པས་
ཁྱབ་པའི་ཕྱིར། རྟགས་ཁས། འདོད་ན། བྱང་སེམས་སྦྱོར་ལམ་པས་ཐེག་ཆེན་གྱིས་མཐོང་
ལམ་ཐོབ་མ་ཐག་པའི་ཚེ་བྱང་སེམས་མཐོང་ལམ་པའི་རྒྱུད་ལ་ལས་ཉོན་གྱི་དབང་གིས་བྱུང་
བའི་ཟག་བཅས་ཀྱི་ཕུང་པོ་མེད་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་
སེམས་སྦྱོར་ལམ་པའི་རྒྱུད་ལ་དེ་ཡོད་པ་གང་ཞིག དེ་གཉིས་ལུས་རྟེན་གཅིག་ཡིན་པའི་
ཕྱིར་ན། མ་ཁྱབ་བོ། །རང་ལུགས་ནི། བདུད་བཞིའི་ངོ་བོ་ངོས་བཟུང་བ། བདུད་བཞི་
བཅོམ་པའི་ས་མཚམས་བཤད་པའོ། དང་པོ་ནི། བདུད་བཞིའི་ནང་ཚན་གང་ཞིག རང་
རྒྱུ་ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་ཕུང་པོ་དང་། མ་རིགས་བག་ཆགས་ཀྱི་
ས་དང་ཟག་མེད་ཀྱི་ལས་ལ་བརྟེན་པ་གང་རུང་དེ། ཕུང་པོའི་བདུད་ཀྱི་མཚན་ཉིད།
དཔེར་ན། ཉེར་ལེན་གྱི་ཕུང་པོ་ལྔ་དང་། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་
ལ་བརྟེན་ནས་བྱུང་བའི་ཡིད་ལུས་ལྟ་བུ། བདུད་བཞིའི་ནང་ཚན་གང་ཞིག གཙོ་བོར་ཐར་
པ་ཐོབ་པ་ལ་བར་དུ་གཅོད་པའི་སྒྲིབ་པའི་རིགས་སུ་གནས་པ་དེ། ཉོན་མོངས་པའི་བདུད་
ཀྱི་མཚན་ཉིད། དཔེར་ན། རྩ་ཉོན་དྲུག་དང་། ཉེ་ཉོན་ཉི་ཤུ། དེ་དག་གི་ས་བོན་ལྟ་བུ།

བདུད་བཞིའི་ནང་ཚན་གང་ཞིག སྲོག་གི་དབང་པོ་རང་དབང་མེད་པར་འགག་པའི་ཆའི་
རིགས་སུ་གནས་པ་དེ། འཆི་བདག་གི་བདུད་ཀྱི་མཚན་ཉིད། དཔེར་ན། ལས་ཉོན་གྱི་
དབང་གིས་སྲོག་གི་དབང་པོ་རང་དབང་མེད་པར་འགག་པའི་ཆ་དང་། བསམ་གྱིས་མི་
ཁྱབ་པའི་འཆི་འཕོ་བ་ལྟ་བུ། བདུད་བཞིའི་ནང་ཚན་གང་ཞིག བདུད་གཞན་གསུམ་ལས་
འདིའ་བོ་ལ་བར་དུ་གཅོད་ཅིང་འདོད་ལྟའི་རིགས་སུ་གཏོགས་པ་དེ། ལྷའི་བུའི་བདུད་ཀྱི་
མཚན་ཉིད། དཔེར་ན། གཞན་འཕྲུལ་དབང་བྱེད་ཀྱི་བདག་པོ་དགའ་རབ་དབང་ཕྱུག་ལྟ་
བུ། གཉིས་པ་བདུད་བཞི་བཅོམ་པའི་ས་མཚམས་ནི། སྔར་དྲངས་པའི་རྣམ་བཤད་སྙིང་པོ་
རྒྱན་གྱི་དོན་རྒྱལ་ཚབ་དམ་པའི་དགོངས་པ་བཞིན་དུ་བཤད་པར་བྱ་སྟེ། ཐེག་དམན་གྱི་
མཐོང་ལམ་ཐོབ་ནས་ལྷའི་བུའི་བདུད་བཅོམ་སྟེ། སྐྱབས་གནས་ལ་ཐེ་ཚོམ་ཟ་བའི་ཐེ་ཚོམ་
གྱི་ས་བོན་གྱི་དངོས་གཉེན་ཐོབ་པའི་ཕྱིར། དགྲ་བཅོམ་པ་ཐོབ་ནས། ཉོན་མོངས་པའི་
བདུད་བཅོམ་སྟེ། ཉོན་སྒྲིབ་མ་ལུས་པར་སྤངས་པའི་ཕྱིར། གཉིས་ཀའི་ཆ་ལས་རྣམ་པར་
གྲོལ་བའི་དགྲ་བཅོམ་པ་ཐོབ་ནས་ལས་ཉོན་གྱི་དབང་གིས་རང་དབང་མེད་པར་འཆི་བའི་
འཆི་བདག་གི་བདུད་བཅོམ་སྟེ། ཚེའི་འདུ་བྱེད་བྱིན་གྱིས་རློབས་པ་ལ་དབང་ཐོབ་བའི་
ཕྱིར། ལྷག་མེད་མྱང་འདས་ཐོབ་ནས། ལས་ཉོན་གྱི་དབང་གིས་བྱུང་བའི་ཟག་བཅས་ཀྱི་
ཕུང་པོའི་བདུད་ལས་འདའ་སྟེ། དེ་ཐོབ་ནས་ལས་ཉོན་གྱི་དབང་གིས་བྱུང་བའི་ཟག་
བཅས་ཀྱི་ཕུང་པོ་སྤུངས་པའི་ཕྱིར། ཐེག་ཆེན་གྱི་དབང་དུ་བྱས་ན། ཕྱིར་མི་ལྡོག་པའི་
རྟགས་ཐོབ་ནས། ལྷའི་བུའི་བདུད་ལས་འདའ་སྟེ། རྫོགས་པའི་བྱང་ཆུབ་ལས་ཕྱིར་མི་ལྡོག་
པའི་ལུས་ངག་གི་ཐ་སྙད་ཁྱད་པར་ཅན་ཐོབ་པའི་ཕྱིར། ས་བརྒྱད་པ་ཐོབ་ནས་ཉོན་མོངས་
པའི་བདུད་རགས་པ་བཅོམ་སྟེ། ཉོན་སྒྲིབ་ཕལ་ཆེར་སྤངས་པའི་ཕྱིར། ས་བརྒྱད་པ་ཐོབ་
ནས་ཕུང་པོའི་བདུད་རགས་པ་བཅོམ་སྟེ། འབད་རྩོལ་རགས་པ་ལ་ལྟོས་པའི་མ་རིགས་
བག་ཆགས་ཀྱི་ས་དང་ཟག་མེད་ཀྱི་ལས་ལ་བརྟེན་པའི་ཡིད་ལུས་སྤངས་པའི་ཕྱིར། ས་
བརྒྱད་པ་ཐོབ་ནས་འཆི་བདག་གི་བདུད་རགས་པ་བཅོམ་སྟེ། འབད་རྩོལ་རགས་པ་ལ་

ལྟོས་པའི་བསམ་གྱིས་མི་ཁྱབ་པའི་འཆི་འཕོ་བ་དེ་སྤངས་པའི་ཕྱིར། །རྒྱལ་ཚབ་དམ་པའི་
དགོངས་པ་ས་འོག་གི་གཏེར་བཞིན་དུ། ཤིན་ཏུ་རྟོགས་པར་དཀའ་བ་ལག་འཐིལ་དུ་སྐྱུ་རུ་
ར་བཞག་པ་བཞིན་དུ་གསལ་བར་བྱས་པ་ཡིན་ནོ། །དེ་ལྟར་དུ་རྣམ་བཤད་སྙིང་པོ་རྒྱན་
ལས། ས་བདུན་པ་མན་ཆད་དུ་འབད་པས་བསྒྲུབས་ན། མ་རིག་བག་ཆགས་ཀྱི་ས་དང་
ཟག་མེད་ཀྱི་ལས་ལ་བརྟེན་པའི་ཡིད་ཀྱི་རང་བཞིན་གྱི་ལུས་ལེན་ནུས་མོད་ཀྱི་ངམ་ངམ་
ཤུགས་ཀྱིས་འགྲུབ་པ་ནི། ཉན་རང་དགྲ་བཅོམ་པ་དང་དབང་ཐོབ་པའི་བྱང་ཆུབ་སེམས་
དཔའ་རྣམས་ཡིན་པར་ཤེས་པར་བྱའོ། །ཞེས་གསུངས། བདུད་བཞི་མ་ལུས་པར་བཅོམ་པ་
དང་། སངས་རྒྱས་པ་དུས་མཉམ་སྟེ། འཆི་བདག་གི་བདུད་བཅོམ་ན་བསམ་གྱིས་མི་ཁྱབ་
པའི་འཆི་འཕོ་སྤོང་དགོས། ཕུང་པོའི་བདུད་བཅོམ་ན། མ་རིག་བག་ཆགས་ཀྱི་ས་དང་ཟག་
མེད་ཀྱི་ལས་ལ་བརྟེན་ནས་བྱུང་བའི་ཡིད་ལུས་དེ་སྤོང་དགོས་པའི་ཕྱིར། –
ད་དུ་ན་སྡེ་ཚན་གསུམབ་འཇུག་བྱེད་དང་བསྔོ་བའོ། །
༈ རྗེ་བཙུན་འཇམ་དབྱངས་གཉིས་པ་ཆོས་ཀྱི་རྒྱལ་མཚན་གྱི་གསུང་རྒྱུན་ལས་བྱུང་
བའི་སྐབས་བཞི་པའི་གཞུང་རྣམས་ཀྱི་དགོངས་དཔྱོད་རགས་རིམ་ཞིག་ལེགས་པར་གྲུབ་པས་
པའོ། རྗེ་བཙུན་དམ་པ་བློ་བཟང་གཉིས་པ་ཡི། །ཁ་བ་ཅན་གྱི་བསྟན་པའི་སྒྲོན་མེ་ཡིས། །བློ་
ཡི་སྙིང་མུན་སེལ་བའི་རྒྱལ་མཚན་ཞེས། །ས་གསུམ་མཁས་པ་ཀུན་གྱི་གཙུག་རྒྱན་དེས།།
ལེགས་བཤད་སྙིང་པོ་བཞི་པའི་སྐབས་ཀྱི་ནི། །མཐའ་དཔྱོད་མཁས་པའི་ཡིད་འཕྲོག་འདི་
སྤྲོས་པའི། །དགེ་བས་རྒྱལ་བའི་བསྟན་པ་ཡུན་གནས་ཤོག །ལྷག་བསམ་རྣམ་པར་དག་པའི་
དར་ཆེན་འཕྱར། །བརྩོན་འགྲུས་ལྷོད་པ་མེད་པའི་རླུང་གིས་བསྐྱེད། །ཐོས་བསམ་བསྒོམ་
པའི་གྲུ་གཟིངས་ལེགས་བསྡམས་ནས། །ལུས་ཅན་འཁོར་བའི་མཚོ་ལས་དགྲོལ་བར་ཤོག །
དང་པོར་རྒྱ་ཆེན་ཐོས་པ་མང་དུ་བཙལ། །བར་དུ་གཞུང་ལུགས་ཐམས་ཅད་གདམས་པར་
ཤར། །ཐ་མར་ཉིན་མཚན་ཀུན་ཏུ་ཉམས་སུ་བླངས། །ཀུན་ཀྱང་བསྟན་པ་རྒྱས་པའི་ཆེད་དུ་

༄༅། །འདིར་འགོག་སྙོམས་བརྒལ་ལན་གྱི་རྣམ་གཞག་རྗེ་བཙུན་
རང་གི་གསུང་ཟིན་བྲིས་སུ་བགྱིས་པ་བཞུགས་ཡོད་རྗེས་སུ་ཐད་རྒལ་
ཡང་བཞུགས་ཡོད།
སྡེ་ཚན་དང་པོ་འགོག་སྙོམས་ཀྱི་སྐོར་ལ ( ) གསོ།
ཀ འགོག་སྙོམས་ཀྱི་ལུས་རྟེན་བཤད་པ། བཞི་བ ་ན་བ་དང་།
༈ འཇིག་རྟེན་ལས་འདས་པའི་ལམ་ལ་བསམ་གཏན་བཞི་དང་། ཞེས་སོགས་ཀྱི་སྐབས་སུ།
མཐའ་དཔྱད་པ་ལ། འགོག་སྙོམས་སྐྱེ་བའི་ལུས་རྟེན་བཤད་པ་དང་། སེམས་རྟེན་བཤད་པ་
གཉིས་ལས། དང་པོ་ལ་ཁ་ཅིག འགོག་སྙོམས་གསར་དུ་སྐྱེ་བའི་རྟེན་གྱི་གང་ཟག་ཡིན་ན།།
མི་ཡིན་པས་ཁྱབ་ཟེར་ན། འདོད་ལྷའི་རྟེན་ལ་གསར་དུ་སྐྱེ་བ་མེད་པར་ཐལ། དམ་བཅའ་
འཐད་པའི་ཕྱིར། འདོད་ན། རྒྱལ་པོ་སྲས་ལས། འགོག་སྙོམས་སྐྱེས་ཟིན་གནས་པའི་རྟེན་
ལ་གླིང་གསུམ་གྱི་མི་དང་འདོད་ལྷ་རིགས་དྲུག་ཚངས་ཆེན་མ་གཏོགས་གཟུགས་ཁམས་
་གནས་རིགས་བཅུ་དྲུག་སྟེ་ཉེར་ལྔ་བཤད་པ་མི་འཐད་པར་ཐལ། འདོད་ལྷའི་རྟེན་ཅན་གྱི་
ཕྱིར་མི་འོང་གི་རྒྱུད་ལ་འགོག་སྙོམས་མེད་པའི་ཕྱིར། མ་གྲུབ་ན། དེའི་རྒྱུད་ཀྱི་དེ་འདོད་
པར་མིའི་རྟེན་ལ་གསར་དུ་ཐོབ་པར་ཐལ། དེ་ཡོད་པ་གང་ཞིག དེ་འདོད་ལྷའི་རྟེན་ལ་
གསར་དུ་ཐོབ་པ་མེད་པའི་ཕྱིར། གཉིས་པ་མ་གྲུབ་ན། འདོད་ལྷའི་རྟེན་ལ་དེ་གསར་དུ་སྐྱེ་
བ་ཡོད་པར་ཐལ་ལོ། གོང་དུ་འདོད་ན། མིའི་རྟེན་ལ་འགོག་སྙོམས་ཐོབ་པའི་ཕྱིར་མི་འོང་
ལས་ཉོན་གྱི་དབང་གིས་འདོད་ལྷར་སྐྱེ་བ་ལེན་པ་ཡོད་པར་ཐལ་ལོ། །འདོད་ན། དེ་འདྲའི་
ཕྱིར་མི་འོང་ལས་ཉོན་གྱིས་འདོད་པར་སྐྱེ་བ་ལེན་པར་ཐལ་ལོ། །འདོད་མི་ནུས་ཏེ། དེར་
ལས་ཉོན་གྱིས་སྐྱེ་བ་ལེན་པའི་ཕྱིར་མི་འོང་མེད་པའི་ཕྱིར། ཁོ་ན་རེ། དམ་བཅའ་དེ་འཐད་
པར་ཐལ། མཛོད་ལས། འགོག་པ་དང་པོ་མིའི་ནང་དུ། ཞེས་གསུངས་པའི་ཕྱིར་ན་མ་ཁྱབ་
སྟེ། ཐེག་ཆེན་གྱི་ཚོགས་ལམ་གསར་དུ་སྐྱེ་བའི་རྟེན་གྱི་གང་ཟག་ཡིན་ན་མི་ཡིན་དགོས་པར

ཐལ། མཛོད་འགྲེལ་ལས། མི་རྣམས་ཀྱི་ནང་ཁོ་ན་དང་གླིང་གསུམ་ནས་འཕེན་གི གཞན་
ན་ནི་མ་ཡིན་ཏེ། ཞེས་གསུངས་པའི་ཕྱིར། ཁྱབ་པ་ཁས། ལུང་དེའི་དོན་ལ། ཁ་ཅིག་
འགོག་སྙོམས་ཡིན་ན་འདོད་པར་མིའི་རྟེན་ལ་ཐོབ་པ་སྔོན་དུ་སོང་བས་ཁྱབ་ཟེར་ན།
འགོག་སྙོམས་ཐོབ་པའི་འདོད་ལྷའི་རྟེན་ཅན་གྱི་ཕྱིར་མི་འོང་གི་རྒྱུད་ཀྱི་འགོག་སྙོམས་ཆོས་
ཅན། དེར་ཐལ། དེའི་ཕྱིར། འདོད་ན། མིའི་རྟེན་ལ་འགོག་སྙོམས་ཐོབ་པའི་ཕྱིར་མི་འོང་
འདོད་ལྷར་ལས་ཉོན་གྱིས་སྐྱེ་བ་ལེན་པ་ཡོད་པར་ཐལ་ལོ། །གཞན་ཡང་། འགོག་སྙོམས་
སྐད་ཅིག་དང་པོ་ཆོས་ཅན། དེར་ཐལ། དེའི་ཕྱིར། འདོད་ན། དེར་སྐད་ཅིག་དང་པོ་མ་
ཐོབ་པར་མིའི་རྟེན་ལ་འགོག་སྙོམས་ཐོབ་པ་ཡོད་པར་ཐལ་ལོ། །འདོད་མི་ནུས་ཏེ། དེ་ཐོབ་
པའི་གང་ཟག་ཡིན་ན་དེ་སྐད་ཅིག་དང་པོ་ཐོབ་པའི་གང་ཟག་ཡིན་དགོས་པའི་ཕྱིར། ཁ་
ཅིག གཟུགས་ཁམས་པའི་གང་ཟག་གི་རྒྱུད་ཀྱི་འགོག་སྙོམས་ལ་དེས་ཁྱབ་ཟེར་ན། འདོད་
ལྷའི་རྟེན་ལ་འགོག་སྙོམས་ཐོབ་པའི་ཕྱིར་མི་འོང་ལུས་མངོན་བྱེད་ཀྱི་རྟོགས་པ་སྔོན་དུ་སོང་།
བའི་གཟུགས་ཁམས་པའི་གང་ཟག་གི་རྒྱུད་ཀྱི་འགོག་སྙོམས་ཆོས་ཅན། དེར་ཐལ། དེའི་
ཕྱིར། འདོད་ན། མིའི་རྟེན་ལ་འགོག་སྙོམས་ཐོབ་པའི་ཕྱིར་མི་འོང་འདོད་ལྟར་ལས་ཉོན་
གྱིས་སྐྱེ་བ་ལེན་པ་ཡོད་པར་ཐལ་ལོ། ། ༈ རང་ལུགས་ནི། ལུང་དེའི་དོན་གཙོ་ཆེ་བ་ལ་
དགོངས། ཁ་ཅིག གཟུགས་ཁམས་པའི་གང་ཟག་གི་རྒྱུད་ལ་འགོག་སྙོམས་གསར་དུ་སྐྱེ་བ་
ཡོད་པར་ཐལ། དེའི་རྒྱུད་ཀྱི་འགོག་སྙོམས་དེའི་རྟེན་ལ་གསར་དུ་སྐྱེས་པ་ཡིན་པའི་ཕྱིར།
ཟེར་ན་མ་ཁྱབ། རྟགས་གྲུབ་སྟེ། དེ་དེའི་རྒྱུད་ལ་གསར་དུ་སྐྱེས་པའི་ཕྱིར་ཏེ། དེ་གསར་དུ་
སྐྱེས་པའི་ཕྱིར། གཞན་ཡང་། དེ་གཟུགས་ཁམས་པའི་གང་ཟག་གི་རྒྱུད་ལ་གསར་དུ་སྐྱེས་
པར་ཐལ། དེ་གསར་དུ་སྐྱེས་པ་གང་ཞིག དེ་འདོད་ལྷའི་རྟེན་ལ་གསར་དུ་སྐྱེས་པ་མ་ཡིན་
པའི་ཕྱིར། མ་གྲུབ་ན། དེ་འདོད་ལྷའི་རྟེན་ལ་སྐྱེས་པར་ཐལ་ལོ། འདོད་ན། དེ་འདོད་ལྷའི་
རྟེན་ལ་ཡོད་པར་ཐལ་ལོ། ། ལོངས་སྐུ་ཡིན་ན་ངེས་པ་ལྔ་ལྡན་ཡིན་པས་མ་ཁྱབ་པར་ཐལ།
འདོད་ལྷའི་རྟེན་ཅན་གྱི་ལོངས་སྐུ་ཡོད་པའི་ཕྱིར་ཏེ། དེའི་རྟེན་ལ་གསར་དུ་སངས་རྒྱས་

པའི་གང་ཟག་ཡོད་པའི་ཕྱིར་ཏེ། དེའི་རྟེན་ལ་རྣམ་མཁྱེན་གསར་དུ་སྐྱེས་པ་ཡོད་པའི་ཕྱིར་
ཏེ། འདོད་པའི་རྟེན་ཅན་གྱི་སངས་རྒྱས་འཕགས་པའི་རྒྱུད་ཀྱི་རྣམ་མཁྱེན་དེ་དེའི་རྟེན་ལ་
གསར་དུ་སྐྱེས་པའི་ཕྱིར། ཁྱབ་པ་འགྲིག རྟགས་གྲུབ་སྟེ། དེ་གསར་དུ་སྐྱེས་པའི་ཕྱིར། །
གཞན་ཡང་། དེ་འདོད་ལྷའི་རྟེན་ལ་གསར་དུ་སྐྱེས་པར་ཐལ། དེ་གསར་དུ་སྐྱེས། དེ་
གཟུགས་ཀྱི་རྟེན་ལ་གསར་དུ་སྐྱེས་པ་མ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་
གཟུགས་ཁམས་པའི་གང་ཟག་གི་རྟེན་ལ་གསར་དུ་སྐྱེས་པར་ཐལ་ལོ། འདོད་ན། དེ་དེའི་
རྟེན་ལ་ཡོད་པར་ཐལ་ལོ། །
ཁ། འགོག་སྙོམས་ཀྱི་སེམས་རྟེན་ནམ་དེ་ལ་སྙོམས་པར་འཇུག་སེམས་
བཤད་པ།
༈ གཉིས་པ་ནི། ཁ་ཅིག འགོག་པ་ལ་སྙོམས་པར་འཇུག་པའི་སེམས་ཡིན་ན། སྲིད་རྩེའི་
སེམས་ཡིན་པས་ཁྱབ་ཅེ་ན། མི་འཐད་དེ། དེ་ལ་སྙོམས་པར་འཇུག་པའི་བསམ་གཏན་དང་
པོའི་སེམས་ཡོད་པའི་ཕྱིར་ཏེ། དེ་ལ་སྙོམས་པར་འཇུག་པའི་བསམ་གཏན་དང་པོའི་སེམས་
ནས་སྲིད་རྩེའི་སེམས་གྱི་བར་བརྒྱད་ཀ་ཡོད་པའི་ཕྱིར་ཏེ། བསམ་གཟུགས་བརྒྱད་ལ་
འགོགས་པ་སྤེལ་ནས་སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་འཇུག་ཡོད་
པའི་ཕྱིར། གཞན་ཡང་། ཕྱིར་མི་འོང་གི་རྒྱུད་ཀྱི་འགོག་པ་ལ་སྙོམས་པར་འཇུག་པའི་ཡེ་
ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་རྒྱུད་ལ་དེ་ལ་སྙོམས་པར་འཇུག་
པའི་སེམས་ཡོད་པའི་ཕྱིར་ཏེ། དེའི་རྒྱུད་ལ་འགོགས་པའི་སྙོམས་འཇུག་ཡོད་པའི་ཕྱིར།
འདོད་ན། དེ་ཐེག་དམན་གྱི་ལམ་ཟག་མེད་ཡིན་པར་ཐལ། དེ་ཕྱིར་མི་འོང་གི་རྒྱུད་ཀྱི་
འགོག་པ་ལ་སྙོམས་པར་འཇུག་པའི་ཡེ་ཤེས་ཡིན་པའི་ཕྱིར། འདོད་མི་ནུས་ཏེ། སྲིད་རྩེའི་
སེམས་ཡིན་པའི་ཕྱིར། ཁྱབ་སྟེ། འདོད་སེམས་དང་སྲིད་རྩེའི་སེམས་ཐེག་དམན་གྱི་ལམ་
ཟག་མེད་ཀྱི་རྟེན་དུ་མི་རུང་བའི་ཕྱིར་ཏེ། རྒྱན་སྣང་ལས། གང་ཡང་འདོད་པ་ཁམས་དང་
སྲིད་རྩེ་ན། །བྱང་ཆུབ་ལམ་གྱི་ཡན་ལག་སྤངས་ཞེས་བྱ་བ་ནི། ཐབས་ལ་མི་མཁས་པའི་ཉན་

ཐོས་ཀྱི་དབང་དུ་བྱས་པ་ཡིན་གྱི། དེ་དང་འདི་ལ་འགལ་བ་མེད་དོ་ཞེས་བྱ་བ་ནི་ཁ་ཅིག་གོ།
ཞེས་གསུངས་པའི་ཕྱིར། ཁྱབ་པ་ལས། ཁོ་ན་རེ། དམ་བཅའ་འཐད་པར་ཐལ། འཛོད་
ལས། ཕྲ་བ་ཕྲ་བའི་འཇུག་ཐོགས་སུ། །ཞེས་གསུངས་པའི་ཕྱིར་ན་མ་ཁྱབ་སྟེ། འདིའི་དོན་
ནི། འགོག་པ་ལ་དང་པོར་སྙོམས་པར་འཇུག་པའི་ཚེ་སྲིད་རྩེའི་སེམས་ལ་བརྟེན་ནས་
འཇུག་པ་ལ་བྱེད་རིགས་པའི་ཕྱིར། ཁ་ཅིག འགོག་པ་ལ་སྙོམས་པར་འཇུག་པའི་སེམས་
དང་། དེ་ལ་སྙོམས་པར་འཇུག་པའི་ཡེ་ཤེས་གཉིས་དོན་གཅིག་ཡིན་ཟེར་ན། ཕྱིར་མི་འོང་
གི་རྒྱུད་ཀྱི་འགོག་པ་ལ་སྙོམས་པར་འཇུག་པའི་སྲིད་རྩེའི་སེམས་ཆོས་ཅན། དེ་འདྲའི་ཡེ་
ཤེས་ཡིན་པར་ཐལ། དེ་འདྲའི་སེམས་ཡིན་པའི་ཕྱིར། དེ་དེར་ཐལ། ཕྱིར་མི་འོང་དེས་
འགོག་པ་ལ་སྙོམས་པར་འཇུག་པའི་ཚེ་སྲིད་རྩེའི་སེམས་ལ་བརྟེན་ནས་སྙོམས་པར་འཇུག་
པའི་ཕྱིར། མཛོད་ལས། ཕྲ་བ་ཕྲ་བའི་མཇུག་ཐོགས་སུ། །ཞེས་གསུངས་པའི་ཕྱིར། འདོད་
ན། དེ་འཕགས་རྒྱུད་ཀྱི་མཁྱེན་པ་ཡིན་པར་ཐལ་ལོ། །འདོད་ན། དེ་མཉམ་གཞག་ཡེ་ཤེས་
ཡིན་པར་ཐལ། འདོད་པ་གང་ཞིག དེ་འགོག་པ་ལ་སྙོམས་པར་འཇུག་པའི་སྲིད་རྩེའི་
སེམས་ཡིན་པའི་ཕྱིར། འདོད་ན། དེ་ཐེག་དམན་གྱི་ལམ་ཟག་མེད་ཡིན་པར་ཐལ་ལོ། །ཁ་
ཅིག འཕགས་རྒྱུད་ཀྱི་མཉམ་བཞག་ཡེ་ཤེས་ཡིན་ན། འགོག་སྙོམས་ཡིན་པས་ཁྱབ་ཟེར་ན།
རྒྱུན་ཞུགས་ཞུགས་པའི་རྒྱུད་ཀྱི་ཉན་ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན།
དེར་ཐལ། དེའི་ཕྱིར། ཆོས་ཅན་དེའི་ཕྱིར། འདོད་ན། དེས་འགོག་སྙོམས་ཐོབ་པར་ཐལ་
ལོ། །འདོད་མི་ནུས་ཏེ། དེས་བསམ་གཏན་དང་པོའི་དངོས་གཞི་ཙམ་ཡང་མ་ཐོབ་པའི་
1ག འགོག་སྙོམས་ཀྱི་ངོ་བོ་ལ་དཔྱད་པ། ་
༈ ཁ་ཅིག ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཡིན་ན།
དེ་ཡིན་པས་ཁྱབ་ཟེར་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་
ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་ཤེས་ཆོས་ཅན། དེར་

ཐལ། དེའི་ཕྱིར། འདོད་ན། འཕགས་རྒྱུད་ཀྱི་སྙོམས་འཇུག་ཡིན་པར་ཐལ་ལོ། །ཁ་ཅིག
ཐེག་ཆེན་འཕགས་པའི་རྒྱུད་ཀྱི་ཆོས་ཉིད་ལ་རྩེ་གཅིག་ཏུ་མཉམ་པར་གཞག་པའི་ཡེ་ཤེས་
ཡིན་ན། དེ་ཡིན་པས་ཁྱབ་ཟེར་ན། དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་
བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན། དེ་རང་འཐོབ་བྱེད་ཀྱི་
འདས་ལམ་ལ་བརྟེན་ནས་ཐོབ་པར་ཐལ་ལོ། ཁོ་ན་རེ། དེ་འགོག་སྙོམས་ཡིན་པར་ཐལ། དེ་
ལ་གནས་པའི་བྱང་སེམས་དེས་འགོག་སྙོམས་ཐོབ་པའི་ཕྱིར་ཏེ། དེས་འགོག་པའི་རྣམ་ཐར་
ཐོབ་པའི་ཕྱིར་ཏེ། དེ་བརྒྱད་པའི་མིང་ཅན་གྱི་བྱང་སེམས་ཡིན་པའི་ཕྱིར་ཏེ། ཕྱིར་མི་ལྡོག་
པ་འཁོར་ལོའི་མདོ་ལས། ལོག་པ་བརྒྱད་ལས་ཡང་དག་འདས། རྣམ་པར་ཐར་པ་བརྒྱད་ལ་
རེག །ཡང་དག་བརྒྱད་ལ་ཉེས་པ་མེད། །དེ་དེ་བརྒྱད་ལ་ཉེས་མེད་མཛད། ཅེས་གསུངས་
པའི་ཕྱིར་ན་མ་ཁྱབ་བོ། །ཁ་ཅིག དགག་གཞི་གཟུགས་ཕུང་གི་སྟེང་དུ། དགག་བྱ་མཚུངས་
ལྡན་འཁོར་བཅས་བཀག་པའི་སྙོམས་འཇུག་དེ་འགོག་སྙོམས་ཀྱི་མཚན་ཉིད་ཟེར་ན། འདུ་
ཤེས་མེད་པའི་སྙོམས་འཇུག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། དེར་
ཐལ། འགོག་པའི་སྙོམས་འཇུག་དེ་དེ་ཡིན་པ་གང་ཞིག དེ་དང་ཅིག་ཤོས་གཉིས་སེམས་
མེད་ཀྱི་སྙོམས་འཇུག་ཏུ་མཚུངས་པའི་ཕྱིར། འདོད་ན་དེ་འཕགས་རྒྱུད་ཀྱི་སྙོམས་འཇུག་
ཡིན་པར་ཐལ་ལོ། །ཁྱབ་སྟེ། འཕགས་པས་ཞེས་གསུངས་པའི་ཕྱིར། འདོད་མི་ནུས་ཏེ།
ཆོས་ཅན་དེའི་ཕྱིར། ཁྱབ་སྟེ། འཕགས་པས་མ་ཡིན་ཞེས་གསུངས་པའི་ཕྱིར། ཁ་ཅིག་གིས།
མཚན་ཉིད་ཀྱི་ཟུར་དང་པོ་སྔར་བཞིན་ལ་འཕགས་རྒྱུད་ཀྱི་སྙོམས་འཇུག་དེ་དེའི་མཚན་
ཉིད་ཟེར་ན། ཕྱིར་མི་འོང་ལུས་མངོན་བྱེད་ཀྱི་རྒྱུད་ཀྱི་འགོག་སྙོམས་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། འདོད་ན། འགོག་པ་ལ་སྙོམས་པར་འཇུག་པའི་ཕྱིར་མི་
འོང་གི་རྒྱུད་ཀྱི་ཡིད་ཀྱི་ཤེས་པ་མེད་པར་ཐལ་ལོ། །འདོད་མི་ནུས་ཏེ། དེའི་རྒྱུད་ལ་སྲོག་
དབང་ཡོད་པའི་ཕྱིར། ཁྱབ་སྟེ། མཛོད་ལས། བཏང་སྙོམས་དང་ནི་སྲོག་དང་ནི། །ཡིད་
དང་ལྡན་ལ་ངེས་གསུམ་ལྡན། །ཞེས་གསུངས་པའི་ཕྱིར། རྟགས་གྲུབ་སྟེ། དེའི་ལུས་དེ་སྲོག་

ལྡན་གྱི་ལུས་ཡིན་པའི་ཕྱིར་ཏེ། དེ་གསོན་ལུས་ཡིན་པའི་ཕྱིར། གཞན་ཡང་། དེའི་རྒྱུད་ལ་
ཡིད་དབང་ཡོད་པར་ཐལ། དེའི་རྒྱུད་ལ་འདས་ལམ་ཡོད་པའི་ཕྱིར་ཏེ། དེའི་རྒྱུད་ལ་
འཕགས་ལམ་ཡོད་པའི་ཕྱིར་ཏེ། དེ་འཕགས་པ་ཡིན་པའི་ཕྱིར་ཏེ། ཕྱིར་མི་འོང་ཡིན་པའི་
ཕྱིར། ཁ་ཅིག འགོག་པ་སྙོམས་པར་འཇུག་པའི་གང་ཟག་གི་རྒྱུད་ལ་ཡིད་ཤེས་མེད་པར་
ཐལ། མཛོད་ལས་སེམས་མེད་གཉིད་དང་རྒྱལ་མ་གཏོགས། །ཞེས་གསུངས་པའི་ཕྱིར་ན་མ་
ཁྱབ་སྟེ། དེའི་རྒྱུད་ལ་ཡིད་ཤེས་མངོན་གྱུར་དུ་མེད་པ་ལུང་དེའི་དོན་ཡིན་པའི་ཕྱིར། ཁོ་ན་
རེ། དེའི་རྒྱུད་ལ་དེ་མེད་པར་ཐལ། འགོག་སྙོམས་དང་འདུ་ཤེས་མེད་པའི་སྙོམས་འཇུག་
གཉིས་ཀ་སེམས་མེད་དུ་བཤད་པའི་ཕྱིར་ན་མ་ཁྱབ། ཁ་ཅིག དགག་གཞི་ཀུན་གཞིའི་སྟེང་
དུ་དགག་བྱ་ཚོགས་བདུན་བཀག་པའི་འཕགས་རྒྱུད་ཀྱི་སྙོམས་འཇུག་དེ་དེའི་མཚན་ཉིད་
ཟེར་ན་མི་འཐད་དེ། ཀུན་གཞིའི་རྣམ་ཤེས་མེད་པའི་ཕྱིར། ཁོ་ན་རེ། དེ་ཀུན་གཞིའི་རྣམ་
ཤེས་ཁོ་ནའི་སྟེང་དུ་འགོག་པ། སེམས་ཙམ་པའི་ལུགས་ཀྱི་དེའི་མཚན་ཉིད་ཟེར་ན། ཁ་
ཅིག ཉན་ཐོས་དགྲ་བཅོམ་པའི་རྒྱུད་ཀྱི་འགོག་སྙོམས་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། ཉན་ཐོས་དགྲ་བཅོམ་པའི་རྒྱུད་ལ་ཀུན་གཞི་ཡོད་པར་ཐལ་
ལོ། །འདོད་མི་ནུས་ཏེ། དེས་དེ་སྤངས་བའི་ཕྱིར་ཏེ། དགྲ་བཅོ་པའི་རྒྱུད་ལ་ཀུན་གཞི་ཡོད་
པར་ཐལ་ལོ། །འདོད་མི་ནུས་ཏེ། དེས་དེ་སྤངས་བའི་ཕྱིར་ཏེ། དགྲ་བཅོམ་པ་ཡིན་པའི་
ཕྱིར། ཁྱབ་སྟེ། སུམ་ཅུ་པ་ལས། དགྲ་བཅོམ་ན་ནི་དེ་ལྡོག་པ། ཞེས་གསུངས་པའི་ཕྱིར་ན་
མ་ཁྱབ་སྟེ། སུམ་ཅུ་པ་ལས། ལྷག་བཅས་མྱང་འདས་ལ་གནས་པའི་ཉན་ཐོས་དགྲ་བཅོམ་
པས་སྡུག་བདེན་སྤངས་པར་ཐལ། དེས་ཀུན་གཞི་སྤངས་པའི་ཕྱིར། ཁྱབ་སྟེ། ཀུན་གཞིའི་
རྣམ་ཤེས་དེ་ལས་ཉོན་གྱི་འབྲས་བུའི་གཙོ་བོ་ཡིན་པའི་ཕྱིར། འདོད་མི་ནུས་ཏེ། དེའི་རྒྱུད་
ཀྱི་གཟུགས་ཀྱི་གཟུགས་ཕུང་དེ་སྡུག་བདེན་ཡིན་པའི་ཕྱིར། གཞན་ཡང་། ཉན་ཐོས་དགྲ་
བཅོམ་པས་ཤེས་སྒྲིབ་ཀྱི་ས་བོན་གྱི་ཆར་གྱུར་པའི་ཀུན་གཞི་སྤངས་པར་ཐལ། 1དེས་ཀུན་
གཞིསྤངས་པའི་ཕྱིར། གཞན་ཡང་། འགོག་པ་ལ་སྙོམས་པར་འཇུག་པའི་གང་ཟག་གི་རྒྱུད་

ལ་ཡིད་ཤེས་ཡོད་པར་ཐལ། ཀུན་བཏུས་ལས། སེམས་དང་སེམས་ལས་བྱུང་བའི་ཆོས་
བརྟན་པ་མ་ཡིན་པ་རྣམ་དང་བརྟན་པ་དེ་དག་ལས་ཀྱང་། ཁ་ཅིག་འགོག་པ་ལ་འགོག་
པའི་སྙོམས་པར་འཇུག་པ་གདགས་སོ། །ཞེས་གསུངས་པའི་ཕྱིར། མ་ཁྱབ་ན། དགྲ་བཅོམ་
ན་ནི་ཞེས་སོགས་གསུངས་ན། དགྲ་བཅོམ་པ་ཡིན་ན་ཀུན་གཞི་སྤངས་པས་ཁྱབ་པ་བུད།
ཁ་ཅིག ཉན་ཐོས་དགྲ་བཅོམ་པའི་རྒྱུད་ལ་ཀུན་གཞི་ཡོད་གསུངས་ཞིང་། དེའི་རྒྱུད་ལ་ཉོན་
མོངས་པའི་བག་ཆགས་བསྒོ་པའི་གཞིར་གྱུར་པའི་ཀུན་གཞི་མེད་པ་ལུང་དེའི་དོན་ཡིན་
ཟེར་ན། དེའི་རྒྱུད་ལ་དེ་ཡོད་པར་ཐལ། དེའི་རྒྱུད་ཀྱི་ཀུན་གཞིའི་རྣམ་ཤེས་དེ་དེ་ཡིན་པའི་
ཕྱིར་ཏེ། དེའི་རྒྱུད་ཀྱི་ཀུན་གཞིའི་རྣམ་ཤེས་ཡོད་པ་གང་ཞིག དེའི་རྒྱུད་ལ་ཉོན་མོངས་པའི་
བག་ཆགས་བསྒོ་པའི་གཞི་ཡོད་པའི་ཕྱིར་ཏེ། དེའི་རྒྱུད་ལ་ཤེས་སྒྲིབ་ཡོད་པའི་ཕྱིར། རང་
ལུགས་ལ་དེའི་དོན་ཀུན་གཞི་ལ་ཉོན་སྒྲིབ་ཀྱི་ཆར་གྱུར་པའི་ཀུན་གཞི་གཅིག་དང་ཤེས་སྒྲིབ་
ཀྱི་ཆར་གྱུར་པའི་ཀུན་གཞི་གཉིས་ཡོད་པའི་དབང་དུ་བྱས་ན་དགྲ་བཅོམ་ཡིན་ན་དང་པོ་
སྤངས་པས་ཁྱབ་པ་ལུང་དེའི་དོན་ཡིན་པའི་ཕྱིར། རང་ལུགས་ཀྱི་སྐྱོན་ནི། སངས་རྒྱས་
འཕགས་པའི་རྒྱུད་ཀྱི་འགོག་པའི་སྙོམས་འཇུག་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། དེའི་རྒྱུད་ལ་ཀུན་གཞི་ཡོད་པར་ཐལ་ལོ། །འདོད་མི་ནུས་ཏེ། །
དེས་དེ་སྤངས་པའི་ཕྱིར། གཞན་ཡང་། ཕྱིར་མི་འོང་ལུས་མངོན་བྱེད་ཀྱི་རྒྱུད་ཀྱི་འགོག་
སྙོམས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། འགོག་པ་ལ་
སྙོམས་པར་འཇུག་པའི་ཕྱིར་མི་འོང་གི་རྒྱུད་ཀྱི་ཡིད་ཀྱི་རྣམ་ཤེས་མེད་པར་ཐལ་ལོ། །རོང་
ཊིཀ་པ་ན་རེ། དགག་གཞི་བདག་མེད་ཀྱི་སྟེང་དུ། དགག་བྱ་མཚན་འཛིན་གྱི་སྤྲོས་པ་ཅི་
རིགས་པ་བཀག་པའི་འཕགས་རྒྱུད་ཀྱི་སྙོམས་འཇུག་དེ་དེའི་མཚན་ཉིད་དང་། འགོག་
སྙོམས་ཡིན་ན་འདས་ལམ་ཡིན་པས་ཁྱབ་ཟེར་ན། རྒྱུན་ཞུགས་ཞུགས་པའི་རྒྱུད་ཀྱི་ཉན་
ཐོས་ཀྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། དེར་ཐལ། དགག་གཞི་གང་ཟག་གི་བདག་མེད་ཀྱི་སྟེང་དུ་དགག་བྱ་གང་ཟག་གི

བདག་འཛིན་ཀུན་བརྟགས་བཀག་པའི་སྙོམས་འཇུག་ཡིན་པའི་ཕྱིར། རྟགས་གྲུབ་སྟེ། དེ་
གང་ཟག་གི་བདག་འཛིན་ཀུན་བཏགས་ཀྱི་དངོས་གཉེན་བར་ཆད་མེད་ལམ་ཡིན་པའི་
ཕྱིར། ཁོ་ན་རེ། འགོག་པ་ལ་མཉམ་པར་བཞག་པའི་སེམས་དེ་འདས་ལམ་ཡིན་པར་ཐལ།
དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ལ་མཉམ་པར་བཞག་པའི་བསམ་
གཏན་དང་པོའི་སེམས་དེ་ཡང་དེ་མ་ཡིན། དེ་འདྲའི་བསམ་གཏན་གཉིས་པ་གསུམ་པ་
བཞི་པའི་སེམས་དེ་ཡང་དེ་མ་ཡིན། དེ་ལ་མཉམ་པར་བཞག་པའི་སྲིད་རྩེའི་སེམས་དེ་ཡང་
དེ་མ་ཡིན་པའི་ཕྱིར། དང་པོ་གྲུབ་སྟེ། དེ་བསམ་གཏན་དང་པོའི་སྙོམས་འཇུག་ཡིན་པའི་
ཕྱིར་ན་མ་ཁྱབ། གཉིས་པ་སོགས་ལ་རིགས་འགྲེ། ཕྱི་མ་གྲུབ་སྟེ། དེ་སྲིད་རྩེའི་སས་བསྡུས་
ཡིན་པའི་ཕྱིར། ཟེར་ན་ཡང་འདིར་མ་ཁྱབ། གཞན་ཡང་། འགོག་པ་ལ་དང་པོར་སྙོམས་
པར་འཇུག་པའི་ཕྱིར་མི་འོང་གི་རྒྱུད་ཀྱི་སེམས་དེ་ཐེག་དམན་གྱི་ལམ་ཟག་མེད་ཡིན་པར་
ཐལ། དེ་འགོག་པའི་སྙོམས་འཇུག་ཡིན་པའི་ཕྱིར། འདོད་མི་ནུས་ཏེ། དེ་སྲིད་རྩེའི་སས་
བསྡུས་ཡིན་པའི་ཕྱིར། ཟེར་ན་ཡང་འདིར་མ་ཁྱབ། རྟགས་གྲུབ་སྟེ། འགོག་པའི་སྙོམས་
འཇུག་དེ་སྲིད་རྩེའི་སས་བསྡུས་ཡིན་པའི་ཕྱིར། མཛོད་ལས། ཕྲ་བ་ཕྲ་བའི་མཇུག་ཐོགས་སུ།
ཞེས་གསུངས་པའི་ཕྱིར། གཞན་ཡང་
། དེ་སྲིད་རྩེའི་སས་བསྡུས་ཡིན་པར་ཐལ། དེ་འདྲ་
བའི་རྣམ་མཁྱེན་དེ་སྲིད་རྩེའི་སས་བསྡུས་ཡིན་པའི་ཕྱིར། མཛོད་ལས། འདི་གནས་དོན་དུ་
སྲིད་རྩེར་སྐྱེ ཞེས་གསུངས་པའི་ཕྱིར། ཁ་ཅིག རང་གི་དགག་གཞིའི་སྟེང་དུ་རང་གི་
དགག་བྱ་འགོག་པའི་ལྡན་མིན་འདུ་བྱེད་དུ་གྱུར་པའི་སྙོམས་འཇུག་དེ་དེའི་མཚན་ཉིད་
ཟེར་ན། འདུ་ཤེས་མེད་པའི་སྙོམས་འཇུག་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག དེ་འདྲ་བའི་འཕགས་རྒྱུད་ཀྱི་སྙོམས་འཇུག་དེ་
དེའི་མཚན་ཉིད་ཟེར་ན། འཕགས་རྒྱུད་ཀྱི་སྙོམས་འཇུག་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། དང་པོ་གང་ཞིག་ལྡན་མིན་འདུ་བྱེད་ཡིན་པའི་ཕྱིར། དང་པོ་སླ་
གཉིས་པ་གྲུབ་སྟེ། དེ་ཤེས་པ་མ་ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཡིན་ན་

ཤེས་པ་ཡིན་དགོས་པར་ཐལ། ཁྱོད་ཡིན་པ་ཡོད་ཁྱོད་ཤེས་པ་ཡིན་པའི་ཕྱིར། འདོད་ན།
འཕགས་རྒྱུད་ཀྱི་འགོག་སྙོམས་ཆོས་ཅན། དེར་ཐལ། དེའི་ཕྱིར། རྩ་བར་འདོད་ན།
འཕགས་རྒྱུད་ཀྱི་སྙོམས་འཇུག་ཆོས་ཅན། ཁྱོད་ཐོབ་ན་འགོག་སྙོམས་ཐོབ་པས་ཁྱབ་པར་
ཐལ། ཁྱོད་དེ་ཡིན་པའི་ཕྱིར། འདོད་ན། རྒྱུན་ཞུགས་ཞུགས་པ་ཆོས་ཅན། དེར་ཐལ། དེའི་
ཕྱིར་ཏེ། ཆོས་ཅན་དེའི་ཕྱིར། ཁོ་ན་རེ། འགོག་པའི་སྙོམས་འཇུག་ཆོས་ཅན། ཤེས་པ་ཡིན་
པར་ཐལ། སྙོམས་འཇུག་ཡིན་པའི་ཕྱིར་ན་མ་ཁྱབ། དེར་ཐལ། འགོག་པའི་སྙོམས་འཇུག་
ཡིན་པའི་ཕྱིར། གོང་དུ་མ་ཁྱབ་མཚམས་ལ་མ་གྲུབ་ཟེར་ན་མི་འཐད་དེ། དེ་ཆོས་ཅན།
དེར་ཐལ། མཐར་གྱིས་གནས་པའི་སྙོམས་འཇུག་ཡིན་པའི་ཕྱིར། མཐར་གནས་སྙོམས་
འཇུག་དགུ་པོ་གང་རུང་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བའི་མ་ཁྱབ་མཚམས་
ལ། འདོད་ན། དེ་ཆོས་ཅན། ཤེས་པ་མ་ཡིན་པར་ཐལ། སེམས་མེད་ཀྱི་སྙོམས་འཇུག་ཡིན་
པའི་ཕྱིར། རྟགས་གྲུབ་སྟེ། མཛོད་འགྲེལ་ལས། སེམས་མེད་གཉིས་དང་བརྒྱལ་མ་གཏོགས།།
ཞེས་གསུངས་པའི་ཕྱིར། ཁ་ཅིག སྙོམས་འཇུག་དགུ་པོ་གང་རུང་གང་ཞིག ལྡན་མིན་འདུ་
བྱེད་དུ་གྱུར་པའི་འཕགས་རྒྱུད་ཀྱི་སྙོམས་འཇུག་དེ་དེའི་མཚན་ཉིད་ཟེར་ན། གཉིས་ཀའི་
ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ཀྱི་གཙོ་སེམས་སུ་གྱུར་པའི་
བསམ་གཏན་དང་པོའི་དངོས་གཞིའི་སྙོམས་འཇུག་དང་། དེའི་རྒྱུད་ཀྱི་སེམས་བྱུང་དུ་གྱུར་
པའི་དངོས་གཞིའི་སྙོམས་འཇུག་གཉིས་ཀ་ཆོས་ཅན། མཚོན་བྱ་དེར་ཐལ། མཚན་ཉིད་
དེའི་ཕྱིར། དང་པོ་གང་ཞིག ཕྱི་མ་ཡིན་པའི་ཕྱིར། དང་པོ་གྲུབ་སྟེ། བསམ་གཏན་དང་
པོའི་དངོས་གཞིའི་སྙོམས་འཇུག་ཡིན་པའི་ཕྱིར། གཉིས་པ་གྲུབ་སྟེ། ལྡན་མིན་འདུ་བྱེད་
གང་ཞིག་སྙོམས་འཇུག་ཡིན་པའི་ཕྱིར། དང་པོ་གྲུབ་སྟེ། མཚུངས་ལྡན་མ་ཡིན་པའི་འདུ་
བྱེད་ཀྱི་ཕུང་པོ་ཡིན་པའི་ཕྱིར་ཏེ། འདུ་བྱེད་ཀྱི་ཕུང་པོ་གང་ཞིག མཚུངས་ལྡན་འདུ་བྱེད་
ཀྱི་ཕུང་པོ་མ་ཡིན་པའི་ཕྱིར། དང་པོ་གྲུབ་སྟེ། ཕུང་པོ་ལྔ་པོ་གང་རུང་གང་ཞིག གཟུགས་
ཀྱི་ཕུང་པོ་ཡང་མ་ཡིན། རྣམ་ཤེས་ཀྱི་ཕུང་པོ། ཚོར་བའི་ཕུང་པོ། འདུ་ཤེས་ཀྱི་ཕུང་པོ་ཡང་

མ་ཡིན་པའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར། གཉིས་པ་གྲུབ་སྟེ། གཟུགས་
མ་ཡིན་པའི་ཕྱིར། གསུམ་པ་གྲུབ་སྟེ། རྣམ་ཤེས་མ་ཡིན་པའི་ཕྱིར། བཞི་པ་གྲུབ་སྟེ། དེའི་
རྒྱུད་ཀྱི་གཙོ་སེམས་སུ་གྱུར་པའི་དེ་དེ་མ་ཡིན་པའི་ཕྱིར། འདོད་ན་སླ། ཁ་ཅིག ཐེག་དམན་
གྱི་རྒྱུད་ཀྱི་འགོག་སྙོམས་ཡིན་ན། ལྡན་མིན་འདུ་བྱེད་ཡིན་དགོས། ཐེག་ཆེན་གྱི་རྒྱུད་ཀྱི་དེ་
ཡིན་ན་འཕགས་ལམ་ཡིན་དགོས། ཟེར་ན། སྟོང་ཉིད་རྟོགས་པའི་གཉིས་ཀའི་ཆ་ལས་རྣམ་
པར་གྲོལ་བའི་ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་མ་ཐག་པའི་བྱང་སེམས་
ཚོགས་ལམ་པའི་རྒྱུད་ཀྱི་འགོག་སྙོམས་ཆོས་ཅན། འཕགས་ལམ་ཡིན་པར་ཐལ། རྟགས་
དེའི་ཕྱིར་སྟེ། ཆོས་ཅན་དེའི་ཕྱིར། འདོད་ན། སྟོང་ཉིད་ལ་གཉིས་སྣང་ནུབ་པར་ཐལ།
འདོད་པ་གང་ཞིག འགོག་པའི་སྙོམས་འཇུག་ཡིན་པའི་ཕྱིར། གཞན་ཡང་། དེ་ཐེག་ཆེན་
ལམ་དུ་འཇུག་ཁ་མའི་གང་ཟག་གི་རྒྱུད་ཀྱི་འགོག་སྙོམས་དེ་འཕགས་ལམ་ཡིན་པར་ཐལ།
དེ་ཐེག་ཆེན་ལམ་དུ་ཞུགས་མ་ཐག་པའི་གང་ཟག་གི་རྒྱུད་ཀྱི་དེ་དེ་ཡིན་པའི་ཕྱིར། འདོད་
ན། དེ་འདྲའི་ཉན་ཐོས་དགྲ་བཅོམ་པའི་རྒྱུད་ཀྱི་དེ་དེ་ཡིན་པར་ཐལ་ལོ། །ཁ་ཅིག ཐེག་
ཆེན་འཕགས་པའི་རྒྱུད་ཀྱི་འགོག་སྙོམས་ཡིན་ན་འཕགས་ལམ་ཡིན་པས་ཁྱབ། ཐེག་དམན་
འཕགས་པའི་རྒྱུད་ཀྱི་དེ་ཡིན་ན་ལྡན་མིན་འདུ་བྱེད་ཡིན་པས་ཁྱབ་ཟེར་ན། ས་དྲུག་པ་བའི་
རྒྱུད་ཀྱི་བསམ་གཟུགས་བརྒྱད་ཀ་ལ་འགོག་པ་སྤེལ་ནས་ལུགས་མཐུན་དུ་སྙོམས་པར་༌་༌་
འཇུག་པའི་ཡར་འོང་ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་འགོག་པའི་སྙོམས་
འཇུག་ཆོས་ཅན། དམ་བཅའ་དང་པོ་དེར་ཐལ། དེའི་ཕྱིར། འདོད་ན། སྟོང་ཉིད་ལ་རྩེ་
གཅིག་ཏུ་མཉམ་པzར་བཞག་པའི་ཡེ་ཤེས་ཡིན་པར་ཐལ། འདོད་པ་གང་ཞིག འགོག་པའི་
སྙོམས་འཇུག་ཡིན་པའི་ཕྱིར། འདོད་ན། དེའི་གནས་ཀྱི་ནང་ཚན་དུ་གྱུར་པའི་བསམ་
གཟུགས་བརྒྱད་པོ་དེ་རྗེས་ཐོབ་ཡེ་ཤེས་ཡིན་པར་ཐལ། དེ་མཉམ་གཞག་ཡེ་ཤེས་ཡིན་པའི་
ཕྱིར། མ་གྲུབ་ན། དེ་སྟོང་ཉིད་ལ་རྩེ་གཅིག་ཏུ་མཉམ་པར་གཞག་པའི་མཉམ་གཞག་ཡེ་
ཤེས་ཡིན་པར་ཐལ། དེ་འཕགས་རྒྱུད་ཀྱི་མཁྱེན་པ་གང་ཞིག དེ་མཉམ་གཞག་ཡེ་ཤེས་མ་

ཡིན་པའི་ཕྱིར། འདོད་ན། དེའི་སྤེལ་གཞི་བསམ་གཟུགས་བརྒྱད་དང་སྤེལ་ཆོས་འགོག་པ་
བརྒྱད་ལ་མི་འདྲ་བའི་ཁྱད་པར་མེད་པར་ཐལ། དེ་གཉིས་ཀ་མཉམ་གཞག་ཡེ་ཤེས་སུ་
མཚུངས་པའི་ཕྱིར། ཁོ་ན་རེ། བྱང་སེམས་སྒོམ་ལམ་པའི་རྒྱུད་ཀྱི་འགོག་པའི་སྙོམས་འཇུག་
དེ་འདས་ལམ་ཡིན་པར་ཐལ། དེ་སྒོམ་ལམ་རྩེ་སྦྱོར་ཡིན་པའི་ཕྱིར་ཏེ། དེ་ལྟར་གཅིག་ལ་
སོགས་པ་བོར་ནས། ཞེས་གསུངས་པའི་ཕྱིར། དེ་བཞིན་དུ་བྱང་སེམས་མཐོང་ལམ་པའི་
རྒྱུད་ཀྱི་དེ་མཐོང་ལམ་རྩེ་སྦྱོར་ཡིན་པར་ཐལ། དེའི་རྒྱུད་ཀྱི་དེ་སེངྒེ་རྣམ་བསྒྱིངས་ཀྱི་ཏིང་ངེ་
འཛིན་ཡིན་པའི་ཕྱིར། གཞན་ཡང་། དེ་དེ་ཡིན་པར་ཐལ། སངས་རྒྱས་འཕགས་པའི་རྒྱུད་
ཀྱི་དེ་ཡེ་ཤེས་ཆོས་སྐུ་ཡིན་པའི་ཕྱིར་ཏེ། དེའི་རྒྱུད་ཀྱི་མཐར་གནས་སྙོམས་འཇུག་དགུ་པོ་དེ་
དེ་ཡིན་པའི་ཕྱིར། མཐར་གྱིས་ནི། སྙོམས་འཇུག་དགུ་ཡི་བདག་ཉིད་ལ། །ཆོས་ཀྱི་སྐུ་ཞེས་
བརྗོད་པ་ཡིན། །ཞེས་གསུངས་པའི་ཕྱིར། མ་ཁྱབ་སྟེ། བྱང་སེམས་སྒོམ་ལམ་པའི་རྒྱུད་ཀྱི་
འདོད་སེམས་དེ་ཡང་སྒོམ་ལམ་རྩེ་སྦྱོར་ཡིན་པར་ཐལ། དེ་ལྟར་གཅིག་ལ་ཞེས་སོགས་
གསུངས་པའི་ཕྱིར་ན། ཁྱབ་པ་ཁས། འདོད་ན། དེའི་རྒྱུད་ཀྱི་དབང་ཤེས་དེ་འདས་ལམ་
ཡིན་པར་ཐལ་ལོ། །གཞན་ཡང་། སངས་རྒྱས་འཕགས་པའི་རྒྱུད་ཀྱི་ཉོན་མོངས་མེད་པ་དེ་
ཡེ་ཤེས་ཆོས་སྐུ་ཡིན་པར་ཐལ། ཉོན་མོངས་མེད་ལ་ཆོས་ཀྱི་སྐུ་ཞེས་བརྗོད་པ་ཡིན། ཞེས་
གསུངས་པའི་ཕྱིར། ཁོ་ན་རེ། དེའི་སྐྱོན་མེད་དེ། དེའི་རྒྱུད་ཀྱི་ཉོན་མོངས་མེད་པའི་ཏིང་ངེ་
འཛིན་དེ་ཡེ་ཤེས་ཆོས་སྐུ་ཡིན་པ་ལུང་དོན་ཡིན་ཞེ་ན། འོ་ན། སྔ་མ་དེའི་སྐྱོན་མེད་དེ་དེའི་
རྒྱུད་ཀྱི་མཐར་གནས་སྙོམས་འཇུག་དགུ་ལ་སྙོམས་པར་འཇུག་ནུས་པའི་ཡེ་ཤེས་དེ་ཡེ་ཤེས་
ཆོས་སྐུ་ཡིན་པ་ལུང་དེའི་དོན་ཡིན་པའི་ཕྱིར། ཁོ་ན་རེ། འགོག་པའི་སྙོམས་འཇུག་འདས་
ལམ་ཡིན་པར་ཐལ། འཇིག་རྟེན་ལས་འདས་པའི་ལམ་ལ། ཞེས་སོགས་གསུངས་པའི་ཕྱིར་
ན་མ་ཁྱབ་སྟེ། བསམ་གཏན་བཞི་འདས་ལམ་ཡིན་པར་ཐལ། ལུང་དེའི་ཕྱིར། ཁྱབ་པ་ཁས།
ཁ་ཅིག འགོག་པའི་སྙོམས་འཇུག་ཚོས་ཅན། ཤེས་པ་ཡིན་པར་ཐལ། འདས་ལམ་ཡིན་
པའི་ཕྱིར། འདོད་མི་ནུས་ཏེ། ལྡན་མིན་འདུ་བྱེད་ཡིན་པའི་ཕྱིར་ཟེར་ན། རང་རིག་ཆོས་

ཅན། ཤེས་པ་མ་ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར་ཏེ། མཚུངས་ལྡན་མ་
ཡིན་པའི་འདུ་བྱེད་ཀྱི་ཕུང་པོ་ཡིན་པའི་ཕྱིར་ཏེ། འདུ་བྱེད་ཀྱི་ཕུང་པོ་གང་ཞིག མཚུངས་
ལྡན་འདུ་བྱེད་ཀྱི་ཕུང་པོ་མ་ཡིན་པའི་ཕྱིར། དང་པོ་གྲུབ་སྟེ། ཕུང་པོ་ལྔ་པོ་གང་རུང་གང་
ཞིག གཟུགས་ཕུང་ཡང་མ་ཡིན། རྣམ་ཤེས་ཀྱི་ཕུང་པོ། ཚོར་བའི་ཕུང་པོ། འདུ་ཤེས་ཀྱི་
ཕུང་པོ་ཡང་མ་ཡིན་པའི་ཕྱིར། དང་པོ་གྲུབ་སྟེ། འདུས་བྱས་ཡིན་པའི་ཕྱིར། གཉིས་པ་གྲུབ་
སྟེ། གཟུགས་མ་ཡིན་པའི་ཕྱིར། གསུམ་པ་གྲུབ་སྟེ། གཙོ་སེམས་མ་ཡིན་པའི་ཕྱིར། མ་གྲུབ་
ན། དེ་ཆོས་ཅན། ཁྱོད་དང་མཚུངས་ལྡན་རྣམ་པ་ལྔ་མཚུངས་སུ་གྱུར་པའི་སེམས་བྱུང་ཡོད་
པར་ཐལ། ཁྱོད་གཙོ་བོ་སེམས་ཡིན་པའི་ཕྱིར། འདོད་ན། དེ་འདྲ་བའི་སེམས་བྱུང་ཆོས་
ཅན། རང་རིག་ཡིན་པར་ཐལ། དེ་དང་མཚུངས་ལྡན་རྣམ་པ་ལྔ་མཚུངས་སུ་གྱུར་པའི་
སེམས་བྱུང་ཡིན་པའི་ཕྱིར། འདོད་ན་དེ་ཆོས་ཅན། རང་རིག་མ་ཡིན་པར་ཐལ། སེམས་
བྱུང་ཡིན་པའི་ཕྱིར། འཁོར་གསུམ། ཁ་ཅིག འགོག་པའི་སྙོམས་འཇུག་ཆོས་ཅན། འདས་
ལམ་མ་ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར་ཟེར་ན། སངས་རྒྱས་འཕགས་
པའི་རྒྱུད་ཀྱི་གཙོ་བོ་སེམས་དང་དེའི་རྒྱུད་ཀྱི་སེམས་བྱུང་གཉིས་ཀ་ཆོས་ཅན། འདས་ལམ་
མ་ཡིན་པར་ཐལ། ལྡན་མིན་འདུ་བྱེད་ཡིན་པའི་ཕྱིར་ཏེ། མཚུངས་ལྡན་མ་ཡིན་པའི་འདུ་
བྱེད་ཀྱི་ཕུང་པོ་ཡིན་པའི་ཕྱིར། རྟགས་སྔར་བཞིན། 
ང་། ཉན་ཐོས་སྡེ་པའི་ལུགས་ཀྱི་འགོག་སྙོམས་བཤད་པ། དེ་
༈ རང་ལུགས་ལ། ཉན་ཐོས་སྡེ་པའི་ལུགས། སེམས་ཙམ་པའི་ལུགས། རང་རྒྱུད་པའི་
ལུགས། ཐལ་འགྱུར་པའི་ལུགས་དང་བཞི་ལས། དང་པོ་ལ། བཤད་བྱའི་ལུང་འགོད་པ་
དང་། དེའི་དོན་བཤད་པ་གཉིས་ལས། དང་པོ་ནི། མཛོད་ལས། འགོག་པ་ཞེས་པའང་དེ་
བཞིན་ཉིད། །འདི་གནས་དོན་དུ་སྲིད་རྩེར་སྐྱེ །དགེ་བ་གཉིས་སུ་མྱོང་འགྱུར་དང་། །མ་
ངེས་འཕགས་པའི་སྦྱོར་བས་ཐོབ། །ཐུབ་པས་བྱང་ཆུབ་ཀྱིས་ཐོབ་བྱ། །དང་པོར་མ་ཡིན་
སྐད་ཅིག་མ། །སུམ་ཅུ་རྩ་བཞིས་ཐོབ་པའི་ཕྱིར། །གཉིས་ཀ་འདོད་དང་གཟུགས་རྟེན་ཅན། །

འགོག་པ་དང་པོ་མིའི་ནང་དུ། །ཞེས་གསུངས། གཉིས་པ་ནི། དགག་བྱ་གང་འགོག་པ། །
ཡིད་ལ་བྱེད་པ་གང་གིས་སྙོམས་པར་འཇུག་པ། ས་གང་ལ་བརྟེན་ནས་སྙོམས་པར་འཇུག་
པ། དགེ་སོགས་གསུམ་གང་ཡིན་དཔྱད་པ། མྱོང་འགྱུར་སོགས་དུ་ཡོད་དཔྱད་པ། སྐྱེ་
འཕགས་སུའི་རྒྱུད་ལ་ཡོད་དཔྱད་པ། སྦྱོར་བྱུང་དང་སྐྱེས་ཐོབ་གང་ཡིན་དཔྱད་པ། ཐོབ་
ཚུལ་བཤད་པ། ཁམས་གང་དུ་སྙོམས་པར་འཇུག་པ་བཤད་པ། མཐའ་དཔྱད་པ་དང་བཅུ་
ལས། དང་པོ་ནི། འདུ་ཤེས་མེད་པ་དང་། འདུ་ཤེས་མེད་པའི་སྙོམས་འཇུག་གཉིས་པོ་དེ་
ལ་སྙོམས་པར་འཇུག་ནས་མ་ལངས་ཀྱི་བར་དུ་སེམས་དང་སེམས་བྱུང་རགས་པ་འགོག་པ་
དེ་བཞིན་དུ། འགོག་པའི་སྙོམས་འཇུག་དེས་ཀྱང་སེམས་དང་སེམས་བྱུང་རགས་པ་འགོག་
པ་ཡིན་ཏེ། དེས་ཚོར་བ་དང་འདུ་ཤེས་རགས་པ་འགོག་པའི་ཕྱིར། ཁྱབ་སྟེ། ཚོར་འདུ་
གཉིས་པོ་དེ་སེམས་བྱུང་ཀུན་རྟོག་ཡིན་པ་གང་ཞིག་འགོག་པའི་སྙོམས་འཇུག་དེ་ཚོར་འདུ་
རགས་པ་འགོག་པའི་སྙོམས་འཇུག་ཡིན་པའི་ཕྱིར། དེ་ནི་འགོག་པ་ཞེས་པའང་དེ་བཞིན་
ཉིད། ཅེས་པས་བཤད། གཉིས་པ་ནི། ཚོར་འདུ་རགས་པས་ཡིད་སྐྱོ་ནས་ཚེ་དེ་ལ་ཚོར་འདུ་
རགས་པ་ཞི་བར་བྱས་ཏེ་སེམས་བདེ་བ་ལ་གནས་པ་ཉིད་དུ་སྙོམས་པར་འཇུག་སྟེ། དེ་ནི་
འདི་གནས་དོན་དུ་ཅེས་པས་བསྟན་ནོ། །གསུམ་པ་ནི། འགོག་པ་ལ་དང་པོར་སྙོམས་པར་
འཇུག་པའི་ཚེ་སྲིད་རྩེའི་སེམས་ནས་འཇུག་སྟེ། འགོག་པའི་སྙོམས་འཇུག་དེ་སྲིད་རྩེའི་སས་
བསྡུས་ཡིན་པའི་ཕྱིར། དེའི་རྣམ་སྨིན་དེ་སྲིད་རྩེའི་སས་བསྡུས་ཡིན་པའི་ཕྱིར་ཏེ། དེ་ནི།
སྲིད་རྩེར་སྐྱེ་ཞེས་དང་། ཕྲ་བ་ཕྲ་བའི་མཇུག་ཐོགས་སུ། །ཞེས་པས་བསྟན། བཞི་པ་ནི། །
འགོག་པའི་སྙོམས་འཇུག་དེ་དགེ་སོགས་གསུམ་གྱི་ནང་ནས་དགེ་བ་ཡིན་ཏེ། དེ་ནི། དགེ་
བའོ་ཞེས་པས་བཤད། ལྔ་པ་ནི། འགོག་པའི་སྙོམས་འཇུག་ཏུ་གྱུར་པའི་སྐྱེ་གནས་མྱོང་
འགྱུར་ཡོད་དེ། འགོག་སྙོམས་ཐོབ་པའི་ཕྱིར་མི་འོང་ཁ་ཅིག་འགོག་པ་ལས་མ་ཉམས་པར་
སྲིད་རྩེར་སྐྱེ་བ་ཡོད་པའི་ཕྱིར། དེར་གྱུར་པའི་ལན་གྲངས་གཞན་ལ་མྱོང་འགྱུར་ཡོད་དེ། །
འགོག་སྙོམས་ཐོབ་པའི་ཕྱིར་མི་འོང་ཁ་ཅིག་འགོག་སྙོམས་ལས་ཉམས་ནས་གཟུགས་ཁམས་

སུ་སྐྱེས། དེ་ནས་འཆི་འཕོས་ནས་སྲིད་རྩེར་སྐྱེ་བ་ཡོད་པའི་ཕྱིར། དེར་གྱུར་པའི་རྣམ་སྨིན་
འབྱིན་པར་མ་ངེས་པ་ཡོད་དེ། ཕྱིར་མི་འོང་མཐོང་ཆོས་ཞིའི་རྒྱུད་ཀྱི་འགོག་སྙོམས་དང་།
གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་སྙོམས་
སོགས་དེ་ཡིན་པའི་ཕྱིར་ཏེ། དེ་འདྲའི་གང་ཟག་གཉིས་ལས་ཉོན་གྱི་དབང་གིས་འཁོར་
བར་སྐྱེ་བ་མི་ལེན་པའི་ཕྱིར་ཏེ། དེ་ནི་གཉིས་སུ་མྱོང་འགྱུར་ཉིད། མ་ངེས་ཞེས་པས་བསྟན།
དྲུག་པ་ནི། འགོག་སྙོམས་དེ་འཕགས་རྒྱུད་ལ་ཡོད་ཅིང་། སོ་སྐྱེའི་རྒྱུད་ལ་མེད་དེ། སོ་སོའི་
སྐྱེ་བོས་བདག་ཆད་ཀྱི་དོགས་པའི་འཇིགས་པས་འགོག་པ་ལ་སྙོམས་པར་འཇུག་མི་ནུས་
པའི་ཕྱིར། ཁོ་ན་རེ། དེས་བདག་ཆད་ཀྱི་དོགས་པའི་འཇིགས་པས་འདུ་ཤེས་མེད་པའི་
སྙོམས་འཇུག་ཀྱང་མངོན་དུ་བྱེད་མི་ནུས་པར་འགྱུར་རོ་ཞེ་ན། སྐྱོན་མེད་དེ། འདུ་ཤེས་
མེད་ཀྱི་སྙོམས་འཇུག་གི་སྦྱོར་བའི་ཚེ་བདག་གིས་རྟེན་ལུས་ལ་དམིགས། འགོག་པའི་སྙོམས་
འཇུག་གི་སྦྱོར་བའི་ཚེ་སྲིད་རྩེའི་སེམས་ལ་བརྟེན་ནས་གཟུང་བྱ་ལ་གཉིས་སྣང་ནུབ་པའི་
ཕྱིར། དེ་ནི་འཕགས་པའི་ཞེས་པས་བསྟན། བདུན་པ་ལ་སྤྱིར་བཏང་དམིགས་བསལ་
གཉིས་ལས། དང་པོའི་དབང་དུ་བྱས་ན་འགོག་སྙོམས་དེ་སྦྱོར་བས་ཐོབ་པ་ཡིན་ཏེ། དེ་
སྦྱོར་བྱུང་གི་ཡོན་ཏན་ཡིན་པའི་ཕྱིར། གཉིས་པ་ནི། སྟོན་པ་ཤཱཀྱ་ཐུབ་པའི་རྒྱུད་ཀྱི་འགོག་
སྙོམས་དེ་སྦྱོར་བས་ཐོབ་པ་མ་ཡིན་ཏེ། དེ་ཟད་མི་སྐྱེ་ཤེས་པའི་ཡེ་ཤེས་བརྙེས་པའི་ཞར་ལ་
ཐོབ་པའི་ཕྱིར་ཏེ། དེའི་རྒྱུད་ལ་སྦྱོར་བྱུང་གི་ཡོན་ཏན་མེད་པའི་ཕྱིར་ཏེ། ཐམས་ཅད་
མཁྱེན་པ་སྒྲུབ་པ་ལ་བསྟོད་པ་ལས། དགེ་བ་མཐར་ཕྱིན་ཁྱོད་ཉིད་ལ། །སྦྱོར་བ་ལས་བྱུང་
ཅུང་ཟད་མེད། །ཅེས་གསུངས་པའི་ཕྱིར། དེ་ནི། སྦྱོར་བས་ཐོབ། ཐུབ་པའི་བྱང་ཆུབ་ཀྱིས་
ཐོབ་བྱ། །ཞེས་པས་བསྟན། བརྒྱད་པ་ལ། ནུབ་ཕྱོགས་པའི་ཁ་ཆེ་བྱེ་བྲག་ཏུ་སྨྲ་བ་ཁ་ཅིག་
སྲིད་རྩེའི་སེམས་ཐོབ་པའི་བྱང་སེམས་བསམ་གཏན་བཞི་པའི་རབ་མཐའ་ལ་བརྟེན་ནས་
མཐོང་ལམ་མངོན་དུ་བྱེད། དེ་རྗེས་སྲིད་རྩེའི་སེམས་ལ་བརྟེན་ནས་འགོག་པ་ལ་སྙོམས་
པར་འཇུག དེ་རྗེས་སྲིད་རྩེའི་སྒོམ་སྤང་དགུ་རིམ་གྱིས་སྤངས་ནས་བྱང་ཆུབ་མངོན་དུ་བྱེད།

མཐོང་ལམ་ཤེས་བཟོད་སྐད་ཅིག་མ་བཅུ་དྲུག་དང་། སྲིད་རྩེའི་གཉེན་པོ་བར་ཆད་མེད་
ལམ་དགུ་དང་། དེ་སྤངས་པའི་རྣམ་གྲོལ་ལམ་དགུ་སྟེ། ཟག་མེད་ཀྱི་ཆོས་སུམ་ཅུ་རྩ་བཞི་
བར་མ་ཆད་དུ་རིམ་གྱིས་མངོན་དུ་བྱས་ཏེ། བྱང་ཆུབ་མངོན་དུ་བྱེད་པའི་ཕྱིར། དེ་ནི།
ད་ང་པོར་མ་ཡིན་སྐད་ཅིག་མ། །སུམ་ཅུ་རྩ་བཞིས་ཐོབ་ཕྱིར་རོ། །ཞེས་པས་བསྟན། དགུ་པ་
ནི། གཉིས་ཀ་འདོད་དང་གཟུགས་རྟེན་ཅན། །འགོག་པ་དང་པོ་མིའི་ནང་དུ། །ཞེས་པའི་
དོན་ནི། ལུང་དང་པོས་འགོག་སྙོམས་ཡིན་ན་འདོད་གཟུགས་གང་རུང་གི་རྟེན་ལ་ཐོབ་
པས་ཁྱབ་པ་བསྟན་པ་མ་ཡིན་ཏེ། གཟུགས་མེད་ཀྱི་རྟེན་ལ་འགོག་སྙོམས་ཐོབ་པ་ཡོད་པའི་
ཕྱིར། ལུང་གཉིས་པས། འགོག་སྙོམས་ཡིན་ན་དང་པོར་མིའི་རྟེན་ལ་ཐོབ་པ་སྔོན་དུ་སོང་
བས་ཁྱབ་པ་བསྟན་པ་མ་ཡིན་ཏེ། དེ་ལ་གོང་དུ་གནོད་བྱེད་བསྟན་ཟིན་པའི་ཕྱིར། དེས་
གཟུགས་ཁམས་པའི་གང་ཟག་ལ་ཡང་ཤེས་སོ། །དེས་ན། ལུང་དང་པོས་འགོག་སྙོམས་ཕལ་
ཚེ་བ་འདོད་གཟུགས་ཀྱི་རྟེན་ལ་ཐོབ་པ་གཙོ་ཆེ་བ་ལ་དགོངས་ཤིང་། གཉིས་པ་ནི། འགོག་
སྙོམས་ཕལ་ཆེར་མིའི་རྟེན་ལ་ཐོབ་པ་གཙོ་ཆེ་བ་ལ་དགོངས་པ་ཡིན་ནོ། །བཅུ་པ་ནི། ཁོ་ན་
རེ། འགོག་སྙོམས་ཡིན་ན་འདོད་གཟུགས་གང་རུང་གི་རྟེན་ལ་ཐོབ་པས་ཁྱབ་སྟེ། གཟུགས་
མེད་གྱི་རྟེན་ལ་འགོག་པ་ལ་སྙོམས་པར་འཇུག་པ་མེད་པའི་ཕྱིར་ཏེ། དེའི་རྟེན་ལ་འགོག་པ་
ལ་སྙོམས་པར་འཇུག་པའི་ཚེ། སྙོམས་པར་འཇུག་མ་ཐག་ཏུ་འདུས་བྱས་ཀྱི་འཇུག་པ་རྒྱུན་
ཆད་པའི་ཕྱིར་ཏེ། དེའི་ཚེ་སེམས་བྱུང་འགོག་དགོས་པ་གང་ཞིག དེའི་ཚེ་ལུས་མེད་པའི་
ཕྱིར་ན། གཟུགས་མེད་ཀྱི་རྟེན་ལ་དེ་ཡོད་པར་ཐལ། འགོག་སྙོམས་ཐོབ་པའི་ཕྱིར་མི་འོང་
འགོག་སྙོམས་ལས་མ་ཉམས་པར་སྲིད་རྩེར་སྐྱེ་བ་བླངས་པ་ཡོད་པའི་ཕྱིར་དང་། འགོག་
སྙོམས་ཐོབ་པའི་ཕྱིར་མི་འོང་ལུས་མངོན་བྱེད་འགོག་པའི་སྙོམས་འཇུག་ལས་མ་ཉམས་
པར་གཟུགས་ཁམས་སུ་སྐྱེ དེ་ནས་ཤི་འཕོས། སྲིད་རྩེར་སྐྱེ་བ་བླངས་པ་ཡོད་པའི་ཕྱིར། ཁ་
ཅིག གཟུགས་མེད་ཀྱི་རྟེན་ལ་འགོག་པ་ལ་སྙོམས་པར་འཇུག་པ་ཡོད་ཀྱང་། དེའི་ཚེ་འདུས་
བྱས་ཀྱི་འཇུག་པ་རྒྱུན་ཆད་ཟེར་ན། དེའི་རྟེན་ལ་འགོག་པ་ལ་སྙོམས་པར་འཇུག་པ་མེད་

པར་ཐལ། དེའི་ཚེ་འདུས་བྱས་ཀྱི་འཇུག་པ་རྒྱུན་ཆད་པའི་ཕྱིར། དེས་ན། སངས་རྒྱས་
འཕགས་པས་འགོག་པ་ལ་སྙོམས་པར་འཇུག་པ་མེད་དེ། དེས་གཞན་དོན་ལ་རྒྱུན་མི་ཆད་
དུ་འཇུག་པའི་ཕྱིར་བྱས་པ་ལ། ཁོ་ན་རེ། དེའི་རྒྱུད་ལ་འགོག་སྙོམས་ཡོད་དམ་མེད། མེད་
ན་དེས་ཐོབ་པར་བཤད་པ་དང་འགལ། ཡོད་ན། དེ་ཆོས་ཅན། ཁྱོད་ལ་སྙོམས་པར་འཇུག་
པའི་གང་ཟག་ཡོད་པར་ཐལ། ཁྱེད་འགོག་པའི་སྙོམས་འཇུག་ཡིན་པའི་ཕྱིར། འདོད་ན། །
སངས་རྒྱས་འཕགས་པ་དེ་འདྲ་བའི་གང་ཟག་ཡིན་པར་ཐལ། དེ་ཡོད་པའི་ཕྱིར་ན། ལྷག་
མེད་མྱང་འདས་ཆོས་ཅན། ཁྱོད་ལ་གནས་པའི་གང་ཟག་དེ་ལྷག་མེད་པ་ཡིན་པར་ཐལ། །
ཁྱོད་ལྷག་མེད་མྱང་འདས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེ་ལ་གནས་
པའི་ཚེ་འདུས་བྱས་ཀྱི་འཇུག་པ་རྒྱུན་ཆད་པའི་ཕྱིར་ཏེ། མཐར་ཐུག་ཐེག་པ་གསུམ་དུ་གྲུབ་
པའི་ཕྱིར། ཁོ་ན་རེ། དེ་ལ་གནས་པའི་གང་ཟག་ཡོད་ཀྱང་། དེ་ལ་གནས་པའི་ཚེ་འདུས་
བྱས་ཀྱི་འཇུག་པ་རྒྱུན་ཆད་པ་ཡིན་ཟེར་ན། དེའི་ཚེ་འདུས་བྱས་ཀྱི་འཇུག་པ་རྒྱུན་མ་ཆད་
པར་ཐལ། དེའི་ཚེ་དེ་ལ་གནས་པའི་གང་ཟག་དེ་འདུས་བྱས་ཡིན་པའི་ཕྱིར། དེའི་ཚེ་དེ་
ཡོད། དེའི་ཚེ་དེ་རྟག་པ་མ་ཡིན་པའི་ཕྱིར། ཁོ་ན་རེ། འཇུག་པར། མྱ་ངན་འདས་ཚེ་ངེས་
པར་བདག་ཆད་འགྱུར་ཞེས་པའི་གཞུང་འདི་ཉན་ཐོས་སྡེ་པ་ལ་མི་འདོད་པ་ཐལ་བ་འཕེན་
པའི་གཞུང་མ་ཡིན་པར་ཐལ། ཉན་ཐོས་སྡེ་པས་དེའི་ཚེ་བདག་རྒྱུན་ཆད་པར་མི་འདོད་
པའི་ཕྱིར་ན་མ་ཁྱབ་བོ། །
ཅ། སེམས་ཙམ་པའི་ལུགས་ཀྱི་འགོག་སྙོམས་བཤད་པ། །
༈ གཉིས་པ་སེམས་ཙམ་པའི་ལུགས་ལ། བཤད་བྱའི་ལུང་འགོད་པ་དང་། དེའི་དོན་
བཤད་པ་གཉིས་ལས། དང་པོ་ནི། ཀུན་བཏུས་ལས། འགོག་པའི་སྙོམས་པར་འཇུག་པ་
གང་ཞེ་ན། ཅི་ཡང་མེད་ཀྱི་སྐྱེ་མཆེད་ཀྱི་འདོད་ཆགས་དང་བྲལ་བའི་སྲིད་པའི་རྩེ་མོ་ལས་
གྱེན་དུ་བསྐྱོད་པ། ཞི་བར་གནས་པའི་འདུ་ཤེས་སྔོན་དུ་བཏང་བའི་ཡིད་ལ་བྱེད་པས།
སེམས་དང་སེམས་ལས་བྱུང་བའི་ཆོས་བརྟན་པ་མ་ཡིན་པ་རྣམས་དང་། བརྟན་པ་དེ་དག་

ལས་ཀྱང་ཁ་ཅིག་འགོག་པ་ལ་འགོག་པའི་སྙོམས་པར་འཇུག་པ་ཞེས་གདགས་སོ་ཞེས་
གསུངས། གཉིས་པ་ལ། གང་ཟག་གང་གིས་སྙོམས་པར་འཇུག་པ། གང་ལ་བརྟེན་ནས་
སྙོམས་པར་འཇུག་པ། ལམ་གང་ལ་བརྟེན་ནས་སྙོམས་པར་འཇུག་པ། ཡིད་ལ་བྱེད་པ་གང་
གིས་སྙོམས་པར་འཇུག་པ། དགག་གཞི་གང་གི་སྟེང་དུ་དགག་བྱ་གང་འགོག་པ། ངོ་བོ་
གང་ཡིན་ལ་དཔྱད་པའོ། །དང་པོ་ནི། རྒྱུན་ཞུགས་ཞུགས་པ། ཕྱིར་འོང་ཞུགས་པ་འབྲས་བུ་
རིམ་གྱིས་པའི་ཕྱིར་མི་འོང་ཞུགས་པ། འགོག་སྙོམས་མ་ཐོབ་པའི་ཕྱིར་མི་འོང་འབྲས་
གནས། ཤེས་རབ་རྐྱང་གྲོལ་གྱི་ཉན་ཐོས་དགྲ་བཅོམ་པ་རྣམས་ཀྱིས་འགོག་པ་ལ་སྙོམས་
པར་མི་འཇུག་སྟེ། དེ་རྣམས་ཀྱིས་སྲིད་རྩེའི་སེམས་མ་ཐོབ་པའི་ཕྱིར། སོ་སྐྱེ་རྣམས་ཀྱིས་དེ་
ལ་སྙོམས་པར་འཇུག་པ་མེད་དེ། དེ་ལ་སྙོམས་པར་འཇུག་པ་ལ་སྲིད་རྩེའི་མཐོང་སྤང་ཉོན་
མོངས་སྤང་དགོས་པ་གང་ཞིག སོ་སྐྱེ་རྣམས་ཀྱིས་དེ་མ་སྤངས་པའི་ཕྱིར། དེས་ན། ཐེག་
དམན་གྱི་དབང་དུ་བྱས་ན་འགོག་སྙོམས་འཐོབ་པའི་ཕྱིར་མི་འོང་ལུས་མངོན་བྱེད། གཉིས་
ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་འགོག་སྙོམས་ཐོབ་པའི་རང་རྒྱལ་
འཕགས་པ། ཐེག་ཆེན་གྱི་དབང་དུ་བྱས་ན་འགོག་སྙོམས་ཐོབ་པའི་ཐེག་དམན་འཕགས་
པའི་རྟོགས་པ་སྔོན་དུ་སོང་བའི་བྱང་སེམས་ཚོགས་ལམ་པ། དམན་ལམ་སྔོན་དུ་མ་སོང་
བའི་ས་དང་པོའི་སྐད་ཅིག་མ་གཉིས་པ་ནས་འགོག་པ་ལ་སྙོམས་པར་འཇུག་པ་ཡོད། དེ་ནི་
ཅི་ཡང་མེད་ཀྱི་སྐྱེ་མཆེད་ལ་འདོད་ཆགས་དང་བྲལ་བའི་ཞེས་པས་བསྟན། གཉིས་པ་ནི།
འགོག་པ་ལ་དང་པོར་འཇུག་པའི་སྲིད་རྩེའི་སེམས་ལ་བརྟེན་ནས་སྙོམས་པར་འཇུག་པ་
ཡིན་ཏེ། བསམ་གཟུགས་བརྒྱད་ཀྱི་ནང་ནས་སྲིད་རྩེའི་སེམས་དེ་ཕྲ་ཞིང་དེ་ལས་ཀྱང་ཕྲ་
བར་བྱས་ནས་འགོག་པ་ལ་སྙོམས་པར་འཇུག་པ་ཡིན་པའི་ཕྱིར་ཏེ། མཛོད་ལས། སེམས་
མེད་སྙོམས་པར་འཇུག་པའོ། །ཕྲ་བ་ཕྲ་བའི་མཇུག་ཐོགས་སུ། །ཞེས་གསུངས་པའི་ཕྱིར།
ཕྱིས་ནི་ངེས་པ་མེད་དེ། བསམ་གཟུགས་བརྒྱད་ལ་འགོག་པ་སྤེལ་ནས་སྙོམས་པར་འཇུག་
པའི་ཡར་འོང་ཐོད་རྒལ་གྱི་སྙོམས་འཇུག་ཡོད་པའི་ཕྱིར། དང་པོར་འགོག་པ་ལ་སྙོམས་

པར་འཇུག་པའི་ཚེ་སྲིད་རྩེའི་སེམས་ཁོ་ན་ལ་བརྟེན་ནས་སྙོམས་པར་འཇུག་པ་མ་ཡིན་ཏེ།
དེའི་ཚེ་འདས་ལམ་ལ་བརྟེན་ནས་སྙོམས་པར་འཇུག་པ་ཡོད་པའི་ཕྱིར་ཏེ། ཐེག་དམན་གྱི་
འདས་ལམ་དང་སྲིད་རྩེའི་སེམས་ཀྱི་གཞི་མཐུན་མེད་པའི་ཕྱིར། གསུམ་པ་ནི། དང་པོར།
འགོག་པ་ལ་སྙོམས་པར་འཇུག་པའི་ཚེ་འདས་ལམ་ལ་བརྟེན་ནས་སྙོམས་པར་འཇུག་སྟེ།
དེ་ལ་སྙོམས་པར་འཇུག་པའི་ཚེ་སྲིད་རྩེའི་མཐོང་སྤང་ཉོན་མོངས་སྤོང་དགོས་ཤིང་ཉོན་
ཡིད་འགོག་དགོས་པ་གང་ཞིག འཇིག་རྟེན་པའི་ལམ་གྱི་མཐོང་སྤང་ཉོན་མོངས་སྤོང་མི་
ནུས་ཉོན་ཡིད་འགོག་མི་ནུས་པའི་ཕྱིར། དེའི་ཚེ་དེ་ཁོ་ན་ལ་བརྟེན་ནས་འཇུག་པ་མ་ཡིན་
ཏེ། དེའི་ཚེ་སྲིད་རྩེའི་སེམས་ལ་བརྟེན་ནས་འཇུག་པ་ཡོད་པའི་ཕྱིར་ཏེ། ཐེག་དམན་གྱི་
འདས་ལམ་དང་སྲིད་རྩེའི་སེམས་ཀྱི་གཞི་མཐུན་མེད་པའི་ཕྱིར། དེ་ནི་སྲིད་པའི་རྩེ་མོ་ལས་
གྱེན་དུ་བསྐྱོད་པ་ཞེས་པས་བསྟན། དེ་ནི་སྲིད་པའི་རྩེ་མོ་ལས་གྱེན་དུ་བསྐྱོད་པ་ཞེས་བྱ་
ཞིང་དེ་ལ་འདོད་ཆགས་དང་བྲལ་བ་ཞེས་ནི་མི་བྱ་སྟེ། སྲིད་རྩེ་ལ་འདོད་ཆགས་དང་མ་
བྲལ་བའི་ཕྱིར་མི་འོང་ལུས་མངོན་བྱེད་འགོག་པ་ལ་སྙོམས་པར་འཇུག་པའི་ཕྱིར། དེ་ལ་
འགོག་པ་དང་བྲལ་བ་ཞེས་མི་བྱ་སྟེ། དེ་ལ་འདོད་ཆགས་དང་བྲལ་བའི་གཉིས་ཀའི་ཆ་ལས་
རྣམ་པར་གྲོལ་བའི་ཉན་ཐོས་དགྲ་བཅོམ་པ་དེ་ལ་སྙོམས་པར་འཇུག་པའི་ཕྱིར། བཞི་པ་ནི།
ཚོར་འདུ་རགས་པས་ཡིད་སྐྱོ་ནས་ཚེ་འདིར་ཚོར་འདུ་རགས་པ་ཞི་ནས་ཡིད་བདེ་བ་ལ་
གནས་པས་སྙོམས་པར་འཇུག་པར་བྱེད། དེ་ནི་ཞི་བར་གནས་པའི་སེམས་ཞེས་སོགས་ཀྱིས་
བསྟན། ལྔ་པ་ནི། དགག་གཞི་ཀུན་གཞིའི་རྣམ་ཤེས་དེའམ་མེ་ལོང་ལྟ་བུའི་ཡེ་ཤེས་ཀྱི་སྟེང་
དུ་དགག་བྱ་ཚོགས་བདུན་རགས་པ་འཁོར་བཅས་འགོག་པ་ཡིན་ནོ། །ཡང་ན་ནི་རང་རྒྱུད་
ལྡན་གྱི་གང་ཟག་གི་རྒྱུད་ཀྱི་ཡིད་ཀྱི་རྣམ་ཤེས་ཀྱི་སྟེང་དུ་འགོག་པའི་སྙོམས་འཇུག་གི་དགག་
བྱ་ཚོར་འདུ་རགས་པ་འགོག་པ་ཡིན་ནོ། །མདོར་ན། སེམས་དང་སེམས་ལས་བྱུང་བའི་
ཆོས་བརྟན་པ་མ་ཡིན་པ་དང་། བརྟན་པ་དེ་དག་ཅེས་པའི་དོན་གང་ཞེ་ན། འཇུག་ཤེས་
དྲུག་ལ་བརྟན་པ་མ་ཡིན་པ། ཞེས་པའི་རྒྱུ་མཚན་ཡོད་དེ། གཉིད་མཐུག་པོ་ལོག་པ། བརྒྱལ་

བ། འགོག་པ་ལ་སྙོམས་པར་འཇུག་པའི་ཚེ་མངོན་གྱུར་དུ་མི་འབྱུང་བའི་རྒྱུ་མཚན་གྱིས་དེ་
ལྟར་བཤད་པའི་ཕྱིར། ཉོན་ཡིད་ལ་བརྟན་པ་ཞེས་བརྗོད་པའི་རྒྱུ་མཚན་ཡོད་དེ། དེ་གནས་
སྐབས་གསུམ་མ་གཏོགས་པའི་འཁོར་བའི་གནས་སྐབས་སུ་ཀུན་ཏུ་འབྱུང་བའི་ཕྱིར། །
གནས་སྐབས་གསུམ་ནི། འགོག་པ་ལ་སྙོམས་པར་འཇུག་པ། འདས་ལམ་མངོན་དུ་གྱུར་པ།
མི་སློབ་ལམ་མངོན་དུ་གྱུར་པ་རྣམས་ཡིན་ནོ། །དྲུག་པོ་ནི། འགོག་སྙོམས་དེ་ཟག་བཅས་
ཟག་མེད་གཉིས་ཀྱི་ནང་ནས་ཟག་མེད་ཡིན་ཏེ། བསྡུ་བ་ལས། འགོག་པའི་སྙོམས་པར་
འཇུག་པ་ནི་ཟག་པ་མེད་པར་བརྗོད་པར་བྱ་སྟེ། ཉོན་མོངས་པ་དང་བྲལ་བའི་ཕྱིར་དང་།
མཚུངས་པར་ལྡན་པའི་ཕྱིར་དང་། ཉོན་མོངས་པ་མི་སྐྱེ་བའི་ཕྱིར་དང་། ཞེས་གསུངས།
ཡང་རྫས་ཡོད་དང་བཏགས་ཡོད་གཉིས་ཀྱི་ནང་ནས་བྱེ་བྲག་ཏུ་སྨྲ་བ་ཁ་ཅིག རྫས་ཡོད་དུ་
འདོད་ཀྱང་། བཏགས་ཡོད་ཡིན་ཏེ། དེ་ཉིད་ལས། དེ་ཡང་བཏགས་པའི་ཡོད་པ་ཡིན་གྱི་
རྫས་སུ་ནི་མ་ཡིན་པར་རིག་པར་བྱའོ། །ཞེས་གསུངས་པའི་ཕྱིར། འོ་ན། ཀུན་བཏུས་ལས།
འགོག་པའི་སྙོམས་པར་འཇུག་པ་ནི་འཇིག་རྟེན་ལས་འདས་པ་སྟེ། མི་རྣམས་ཀྱི་ནང་དུ་
མངོན་པར་སྒྲུབ་བོ། །མི་རྣམས་ཀྱི་ནང་དུ་སྒྲུབ་པ་ཞེས་པའི་དོན་དང་། འདོད་གཟུགས་
གཉིས་ན་ཚོར་འདུ་ཞེས་རགས་པ་ཞི་ནས་ཡིད་བདེ་བ་ལ་གནས་པས་སྙོམས་པར་འཇུག་པ་
ཡོད་པ་དེ། མི་རྣམས་ཀྱི་ནང་དུ་དང་། ཞེས་སོགས་ཀྱི་དོན་དང་། གཟུགས་མེད་ཁམས་ན་
དེ་ལྟར་འཇུག་པ་མེད་དེ། གཟུགས་མེད་པའི་ཁམས་སུ་ནི་འདི་མངོན་དུ་འགྱུར་བ་མེད་དེ།
ཞེས་སོགས་ཀྱི་དོན་ཡིན། དེས་ན་གཟུགས་མེད་ཁམས་ན་འགོག་པ་ལ་སྙོམས་པར་འཇུག་
པ་ཡོད་དེ། འགོག་སྙོམས་ཐོབ་མ་ཐག་པའི་ཕྱིར་མི་འོང་ལུས་མངོན་བྱེད་ཡོད་པའི་ཕྱིར།
ཁོ་ན་རེ། འགོག་པ་ལ་སྙོམས་པར་འཇུག་པར་འགྱུར་བ་ཡོད་ན། དེ་ལ་སྙོམས་པར་འཇུག་
པ་ཡོད་དགོས་པར་ཐལ། དེ་ལ་སྙོམས་པར་འཇུག་ན། དེ་ལ་མཉམ་པར་བཞག་པས་མ་
ཁྱབ་པའི་ཕྱིར་ན། མ་ཁྱབ། མ་གྲུབ་ན། ཕྱིར་མི་འོང་ལུས་མངོན་བྱེད་ཆོས་ཅན། དེར་ཐལ།
དེའི་ཕྱིར། འདོད་ན། མཉམ་གཞག་ལ་གནས་པའི་གང་ཟག་ཡིན་པར་ཐལ་ལོ། །འདོད་མི་

ནུས་ཏེ། ཁྱོད་དང་རྗེས་ཐོབ་པའི་གཞི་མཐུན་ཡོད་པའི་ཕྱིར། གཞན་ཡང་། རྗེས་ཐོབ་ལ་
གནས་པའི་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པ་ཆོས་ཅན།
དེར་ཐལ། དེའི་ཕྱིར། འདོད་ན། མཉམ་གཞག་ལ་གནས་པའི་གང་ཟག་ཡིན་པར་ཐལ་ལོ།།
རྩ་བར་འདོད་ན། སོ་སོ་སྐྱེ་བོ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཆོས་ཅན་
དེའི་ཕྱིར། ཁོ་ན་རེ། ཤེས་རབ་རྐྱང་གྲོལ་གྱི་ཉན་ཐོས་དགྲ་བཅོམ་པ་ཡིན་ན་འགོག་པ་ལ་
སྙོམས་པར་མི་འཇུག་པས་ཁྱབ་པར་ཐལ། དེ་དེ་ལ་སྙོམས་པར་མི་འཇུག་པའི་ཕྱིར། འདོད་
ན། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞི་ལ་གནས་པའི་ཉན་ཐོས་དགྲ་
བཅོམ་ཆོས་ཅན། དེར་ཐལ། དེའི་ཕྱིར། འདོད་ན། དེ་ལ་སྙོམས་པར་འཇུག་པར་ཐལ། དེ་
ལ་མཉམ་པར་བཞག་པའི་གང་ཟག་ཡིན་པའི་ཕྱིར་ཏེ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་
བར་ཞི་བའི་ཉེར་ཞི་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་པའི་ཕྱིར། མ་
གྲུབ་ན། དེ་ཆོས་ཅན། ཁྱོད་ལ་རྩེ་གཅིག་ཏུ་མཉམ་པར་བཞག་པའི་གང་ཟག་ཡིན་ན།
འགོག་པ་ལ་རྩེ་གཅིག་ཏུ་མཉམ་པར་གཞག་པའི་གང་ཟག་ཡིན་དགོས་པར་ཐལ། ཁྱོད་
འགོག་པ་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། འགོག་པ། ཞི་བ། གྱ་ནོམ་པ། ངེས་
པར་འབྱུང་བ་བཞི་ག་ཡིན་པའི་ཕྱིར་ཏེ། འགོག་བདེན་ཡིན་པའི་ཕྱིར། 
ཆ། རང་རྒྱུད་པའི་ལུགས་ཀྱི་འགོག་སྙོམས་བཤད་པ། 
༈ གསུམ་པ་རང་རྒྱུད་པའི་ལུགས་ལ། ས་གང་ལ་སྙོམས་པར་འཇུག་པ། གང་ཟག་གང་
གིས་སྙོམས་པར་འཇུག་པ། དགོས་པ་གང་གི་ཕྱིར་དུ་སྙོམས་པར་འཇུག་པ། དུས་ཇི་སྲིད་
དུ་སྙོམས་པར་འཇུག་པ། དགག་གཞི་གང་གི་སྟེང་དུ་དགག་བྱ་གང་འགོག་པ། དེ་ལྟར་
བཀག་པའི་དངོས་པོ་ངོས་བཟུང་པ་དང་དྲུག་གོ །དང་པོ་ནི། འགོག་པ་ལ་སྙོམས་པར་
འཇུག་པའི་ཚེ་སྲིད་རྩེའི་དངོས་གཞིའི་སྙོམས་འཇུག་གི་ངོ་བོར་གྱུར་པའི་ཞི་གནས་དང་། །
འདས་ལམ་གྱི་ངོ་བོར་གྱུར་པའི་ལྷག་མཐོང་ལ་བརྟེན་ནས་སྙོམས་པར་འཇུག་སྟེ། དེ་ལ་
སྙོམས་པར་འཇུག་པ་ལ་སྲིད་རྩེའི་སྙོམས་འཇུག་ཐོབ་དགོས་ཤིང་། སྲིད་རྩེའི་མཐོང་སྤང་

ཉོན་མོངས་སྤོང་དགོས་པའི་ཕྱིར། དེ་ལྟར་ཡང་། མཆོད་སྦྱིན་མའི་མདོ་འགྲེལ་ལས། དགེ་
སློང་འགོག་པ་ལ་སྙོམས་པར་འཇུག་པས་ཆོས་གཉིས་ལ་གཅེས་སྤྲས་སུ་བྱ་དགོས་སོ། །
གཉིས་གང་ཞེ་ན། ཞི་གནས་དང་ལྷག་མཐོང་ངོ༌། །ཞེས་གསུངས་པའི་ཕྱིར། གཉིས་པ་ནི།
ཕྱིར་མི་འོང་ལུས་མངོན་བྱེད་དང་། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་
བཅོམ་པ་རྣམས་འགོག་པ་ལ་སྙོམས་པར་འཇུག་པ་ཡིན་ཏེ། བསྡུ་བ་ལས། འདི་ལ་སློབ་
པའི་ཕྱིར་མི་འོང་བ་ལུས་ཀྱི་མངོན་སུམ་དུ་བྱེད་པ་དང་། མི་སློབ་པ་ཕྱིར་ལྡོག་པ་གཉིས་
ཀའི་ཆ་ལས་རྣམ་པར་གྲོལ་བ་སྙོམས་པར་འཇུག་གོ་ཞེས་གསུངས། དེ་ལས་གཞན་པའི་
ཐེག་དམན་གྱི་གང་ཟག་རྣམས་དེ་ལ་སྙོམས་པར་མི་འཇུག་ཏེ། ། དེ་རྣམས་ཀྱིས་སྲིད་རྩེའི་
སེམས་མ་ཐོབ་པའི་ཕྱིར། ཐེག་ཆེན་གྱི་དབང་དུ་བྱས་ན་ཁ་ཅིག བྱང་སེམས་ས་དྲུག་པ་བ་
དེས་འགོག་པ་ལ་སྙོམས་པར་མི་འཇུག་གིས་བདུན་པ་ནས་དེ་ལ་སྙོམས་པར་འཇུག་པ་ཡོད་
དེ། ས་བཅུ་པ་ལས། ཀྱེ་རྒྱལ་བའི་སྲས་དག བྱང་ཆུབ་སེམས་དཔའི་ས་དྲུག་པ་ཡན་ཆད་
བྱང་ཆུབ་སེམས་དཔའ་འགོག་པ་ལ་སྙོམས་པར་འཇུག་སྟེ། བྱང་ཆུབ་སེམས་དཔའི་ས་
བདུན་པ་འདི་ལ་གནས་པའི་བྱང་ཆུབ་སེམས་དཔའ་ནི་སེམས་ཀྱི་སྐད་ཅིག་དང་སེམས་ཀྱི་
སྐད་ཅིག་ལ་ཡང་འགོག་པ་ལ་སྙོམས་པར་འཇུག་ཅིང་ལྡང་སྟེ། འགོག་པ་ལ་མངོན་སུམ་དུ་
བྱས་ཞེས་ནི་མི་བྱའོ། །ཞེས་གསུངས་པའི་ཕྱིར་ན་མ་ཁྱབ། རང་ལུགས་ནི། ས་དང་པོ་ནས་
ཀྱང་དེ་ལ་སྙོམས་པར་འཇུག་པ་ཡོད་དེ། མཐོང་ལམ་རྩེ་སྦྱོར་གྱི་མདོ་འགྲེལ་ལས། དེ་རྣམ་
པར་ཐར་པ་བརྒྱད་པོ་དེ་དག་དང་མཐར་གྱིས་གནས་པའི་སྙོམས་པར་འཇུག་པ་དགུ་པོ་དེ་
དག་རྣམ་པར་ཕྱེ་ཞིང་སེངྒེ་རྣམ་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་གོ །
ཞེས་གསུངས་པའི་ཕྱིར། སོ་སྐྱེའི་རྟེན་ལ་སྙོམས་པར་འཇུག་མི་ནུས་ཏེ། དེ་རྣམས་ཀྱི་སྲིད་
རྩེའི་མཐོང་སྤང་ཉོན་མོངས་མ་སྤངས་པའི་ཕྱིར། དེས་ན་ས་བཅུ་པའི་མདོ་འདིས་མི་
གནོད་དེ། དེ་ནི་ཐལ་འགྱུར་བའི་འདོད་པ་ལྟར་གྱི་ཤེར་ཕྱིན་གྱི་ཉམས་ལེན་ཆེས་ལྷག་པས་
ཁྱད་པར་དུ་བྱས་པའི་ཐུན་མོང་མ་ཡིན་པའི་དབང་དུ་བྱས་པའི་ཕྱིར། གསུམ་པ་ནི། ཐེག་

དམན་པ་རྣམས་ཚོར་འདུ་རགས་པ་ཞི་ནས་སེམས་བདེ་བ་ལ་གནས་པའི་ཆེད་དུ་འཇུག་ལ།
ཐེག་ཆེན་གྱི་དབང་དུ་བྱས་ན་བྱང་ཆུབ་སེམས་དཔའ་གཞན་དོན་དུ་ཏིང་ངེ་འཛིན་ལ་རྩལ་
སྦྱངས་པ་དང་། གཞན་རྗེས་སུ་འཛིན་ཕྱིར་དུ་སྙོམས་པར་འཇུག་གོ །བཞི་པ་ནི། ཐེག་
དམན་པ་རྣམས་རང་གི་འཕེན་པ་ཇི་ཙམ། བཏང་གི་བར་དུ་སྙོམས་པར་འཇུག ཐེག་ཆེན་
ལ་ཁ་ཅིག བྱང་ཆུབ་སེམས་དཔའ་ཞག་བདུན་ལས་མང་བ་མི་འཇུག་སྟེ། དེ་ལྟར་ཞུགས་ན་
གཞན་དོན་དོར་བར་འགྱུར་བའི་སྐྱོན་དུ་འགྱུར་པའི་ཕྱིར། ཞེས་ཟེར། དེ་ལ་ཁ་ཅིག དེ་མི་
འཐད་དེ། བྱང་ཆུབ་སེམས་དཔའ་དེ་ལ་སྙོམས་པར་འཇུག་པ་དེ་དག་གཞན་དོན་ཡིན་
པའི་ཕྱིར་ཏེ། སྙིང་རྗེ་པད་དཀར་ལས། གང་དག་སྐྱེ་བ་གཅིག་གིས་ཐོགས་པའི་བྱང་ཆུབ་
སེམས་དཔའ་འདི་དག་ནི་འགོག་པ་ལ་མཉམ་པར་བཞག་པའི་སེམས་ཀྱིས་བར་གྱི་བསྐལ་
པ་བཅུ་པོ་འདི་དག་འདའ་བར་བྱེད་དོ། །ཞེས་གསུངས་པའི་ཕྱིར། ཞེས་ཟེར། ཁ་ཅིག
བྱང་སེམས་འཕགས་པས་ས་བརྒྱད་པའི་གནས་སྐབས་སུ་སྟོང་ཉིད་ལ་ཡུན་རིང་དུ་མཉམ་
པར་བཞག་པ་ལ་གཞན་དོན་དོར་བར་འགྱུར་པའི་ཉེས་པ་ཡོད་པར་མ་བསྟན་པར་ཐལ།
དེས་འགོག་པ་ལ་མཉམ་པར་བཞག་པ་དེ་དག་གཞན་དོན་ཡིན་པའི་ཕྱིར། འདོད་ན། རྒྱལ་
བ་རྣམས་ཀྱིས་འགོག་ལས་སློང་བར་མཛད། །ཅེས་གསུངས་པ་མི་འཐད་པར་ཐལ་ལོ། །
ཞེས་ཟེར། རང་ལུགས་ལ། བྱང་ཆུབ་སེམས་དཔའི་གདུལ་བྱའི་བསམ་པ་དང་མཐུན་པར་
སྙོམས་པར་འཇུག་པས་དུས་ངེས་པ་མེད་དོ། །ལྔ་པ་ནི། དགག་གཞི་ཡིད་ཀྱི་རྣམ་ཤེས་ཕྲ་
མོའི་སྟེང་དུ་འདོད་ཁམས་སུ་དགག་བྱ་ཚོགས་དྲུག་རགས་པ། གཟུགས་ཁམས་སུ་ཚོགས་
བཞི་རགས་པ། གཟུགས་མེད་ཁམས་སུ་ཡིད་ཀྱི་རྣམ་ཤེས་རགས་པ་འགོག་པ་ཡིན་ནོ། །
དྲུག་པ་ནི། མཐར་གནས་སྙོམས་འཇུག་དགུ་པོ་གང་རུང་གང་ཞིག་རང་ཡིན་པའམ་རང་
གི་ནང་ཚན་དུ་གྱུར་པའི་བསམ་གཟུགས་བརྒྱད་པོ་གང་རུང་མེད་པ་ཡང་ཡིན་པའི་གཞི་
མཐུན་པར་གྱུར་པའི་ལྡན་མིན་འདུ་བྱེད་དུ་གྱུར་པའི་འཕགས་རྒྱུད་ཀྱི་སྙོམས་འཇུག་དེ།
འགོག་སྙོམས་ཀྱི་མཚན་ཉིད། ཡང་ན། དགག་གཞི་ཡིད་ཀྱི་རྣམ་ཤེས་ཕྲ་མོའི་སྟེང་དུ།

དགག་བྱ་ཚོར་འདུ་རགས་པ་བཀག་པས་རབ་ཏུ་ཕྱེ་བའི་འཕགས་རྒྱུད་ཀྱི་ལྡན་མིན་འདུ་
བྱེད་དེ་དེའི་མཚན་ཉིད།
ཇ། ཐལ་འགྱུར་བའི་ལུགས་ཀྱི་འགོག་སྙོམས་བཤད་པ། 
་༈ བཞི་པ་ཐལ་འགྱུར་བའི་ལུགས་ལ། རང་འཐོབ་བྱེད་ཀྱི་ཐབས་སུ་གྱུར་པའི་འདས་ལམ་
དང་སྲིད་རྩེའི་སེམས་ལ་བརྟེན་ནས་སྲིད་རྩེ་ལ་འདོད་ཆགས་དང་བྲལ་བའི་རིགས་སུ་༌
གནས་པའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེ་དེའི་
མཚན་ཉིད། དབྱེ་ན་ཐུན་མོང་མ་ཡིན་པ་དང་། ཐུན་མོང་བ་གཉིས་ལས། དང་པོའི་མཚན་
གཞི་ནི། ཤེར་ཕྱིན་ཉམས་ལེན་ཆེས་ལྷག་པས་ཁྱད་པར་དུ་བྱས་པའི་ཆོས་ཉིད་ལ་མངོན་
སུམ་དུ་མཉམ་པར་བཞག་པའི་ཡེ་ཤེས་དེ་དེ་ཡིན་ནོ། །ཁོ་ན་རེ། འགོག་པའི་སྙོམས་འཇུག་
ཆོས་ཅན། སྙོམས་འཇུག་ཡིན་པར་ཐལ། འཕགས་རྒྱུད་ཀྱི་སྙོམས་འཇུག་ཡིན་པའི་ཕྱིར།
འདོད་ན། དེ་དེ་མ་ཡིན་པར་ཐལ། མཛོད་འགྲེལ་ལས། ཇི་ལྟར་ན་སེམས་མེད་པ་སྙོམས་
པར་འཇུག་པ་ཉིད་ཡིན་ཞེ་ན། འབྱུང་བ་ཆེན་པོ་མཉམ་པ་ཉིད་དུ་སྒྲུབ་པའི་ཕྱིར་རམ།
ཡང་ན་སྙོམས་པར་འཇུག་པའི་སེམས་ཀྱིས་དེ་ལ་སྙོམས་པར་འཇུག་ཅིང་། འཐོབ་པར་
འགྱུར་བས་ན་སྙོམས་པར་འཇུག་པ་ཡིན་ནོ། ཞེས་གསུངས་པའི་ཕྱིར་ན་མ་ཁྱབ། ཁོ་ན་རེ།
གཟུགས་ཁམས་པའི་རྟེན་ལ་འགོག་སྙོམས་གསར་དུ་སྐྱེ་བ་ཡོད་པར་ཐལ། འགོག་སྙོམས་
ཐོབ་པའི་ཕྱིར་མི་འོང་འགོག་པ་ལས་ཉམས་ནས་གཟུགས་ཁམས་སུ་སྐྱེས་པའི་གང་ཟག་
དེའི་རྒྱུད་ལ་དེ་གསར་དུ་སྐྱེས་པའི་ཕྱིར། དེའི་རྒྱུད་ལ་སྐྱེས་པའི་ཕྱིར། ཁྱབ་སྟེ། བསམ་
གཏན་དང་པོའི་དངོས་གཞིའི་སྙོམས་འཇུག་ལས་ཉམས་པའི་གང་ཟག་གི་རྒྱུད་ལ་དེ་སྐྱེས་
ན། དེའི་རྒྱུད་ལ་དེ་གསར་དུ་སྐྱེས་པས་ཁྱབ་པའི་ཕྱིར་ན་མ་ཁྱབ། རྟགས་གྲུབ་སྟེ། དེའི་
རྒྱུད་ལ་དེ་གསར་དུ་སྐྱེས་པ་གང་ཞིག གང་ཟག་དེ་ཡིན་ན་དེ་ཐོབ་མྱོང་བས་ཁྱབ་པའི་ཕྱིར་
ཏེ། དེ་ཡིན་ན་བསམ་གཏན་དང་པོར་སྐྱེ་བ་ལེན་མྱོང་བས་ཁྱབ་པའི་ཕྱིར།

སྡེ ་ཚན་གཉིས་པ་ཐོད་རྒལ་གྱི་སྙོམས་འཇུག་བཤད་པ།
ཀ ཐོད་རྒལ་གྱི་སྙོམས་འཇུག་གི་མཚན་གཞི་ལ་དཔྱད་པ། 
༈ འགོག་དང་བཅས་པའི་སྙོམས་འཇུག་དགུར། །ཞེས་སོགས་ཀྱི་སྐབས་སུ། ཁ་ཅིག་ཐོད་
རྒལ་གྱི་སྙོམས་འཇུག་དེ་ལ་ཆུང་འབྲིང་ཆེན་པོ་གསུམ་དུ་ཡོད་དེ། སྦྱོར་བ་སེངྒེ་རྣམ་
བསྒྱིངས་སྔོན་དུ་བཏང་ནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་ལུགས་
མཐུན་ཁོ་ནར་སྙོམས་པར་འཇུག་པའི་སྙོམས་འཇུག་དེ་ཐོད་རྒལ་གྱི་སྙོམས་འཇུག་ཆུང་ངུ་
ཡིན། ཐོད་རྒལ་གྱི་སྙོམས་འཇུག་ཆུང་དུ་སྔོན་དུ་བཏང་ནས་བསམ་གཟུགས་བརྒྱུད་ལ་
འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་
འཇུག་དེ་དེ་འབྲིང་ཡིན། དེ་ཆུང་དུ་དང་འབྲིང་སྔོན་དུ་བཏང་ནས་མཐར་གནས་སྙོམས་
འཇུག་དགུ་ལ་འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་སྙོམས་
འཇུག་དེ་དེ་ཆེན་པོ་ཡིན་ཟེར་ན། མཚན་གཞི་དང་པོ་དེ་ཆོས་ཅན། ཁྱོད་སྤེལ་གཞི་སྤེལ་
ཆོས་མི་འདྲ་བ་སྤེལ་བའི་ཐོད་རྒལ་གྱི་སྙོམས་འཇུག་ཡིན་པར་ཐལ། ཐོད་རྒལ་གྱི་སྙོམས་
འཇུག་ཡིན་པའི་ཕྱིར། ཁྱབ་སྟེ། དེ་ལྟར་གཅིག་ལ་སོགས་པ་བོར་ནས་འགོག་པའི་སྙོམས་
པར་འཇུག་པ་ལ་ཐུག་པའི་བར་དུ་མི་འདྲ་བའི་སྒོ་ནས་འགྲོ་བས་ན་མི་འདྲ་བར་འགྲོ་བར་
ཐོད་རྒལ་གྱིས་སྙོམས་པར་འཇུག་པ་ལ་དབང་བ་ཉིད་ཀྱི་མཚན་ཉིད་མངོན་སུམ་དུ་བྱེད་
པས་ན་སྒོམ་པའི་ལམ་ཡིན་ནོ། །ཞེས་གསུངས་པའི་ཕྱིར། འདོད་མི་ནུས་ཏེ། ཆོས་ཅན་དེའི་
ཕྱིར། གཞན་ཡང་། དེ་ཐོད་རྒལ་གྱི་སྙོམས་འཇུག་མ་ཡིན་པར་ཐལ། དེ་དེའི་སྦྱོར་བ་ཡིན་
པའི་ཕྱིར་ཏེ། དེ་དེའི་ཉེ་སྦྱོར་ཡིན་པའི་ཕྱིར། དེ་འདྲ་བའི་ལུགས་མཐུན་དང་ལུགས་མི་
མཐུན་གཉིས་ཀར་སྙོམས་པར་འཇུག་པའི་སྙོམས་འཇུག་དེ་དེའི་རིང་སྦྱོར་ཡིན་པའི་ཕྱིར།
ཁོ་ན་རེ། དེ་ཐོད་རྒལ་གྱི་སྙོམས་འཇུག་ཡིན་པར་ཐལ། སྦྱོར་བ་སེངྒེ་རྣམ་བསྒྱིངས་ཀྱི་ཏིང་
ངེ་འཛིན་བཤད་པའི་རྗེས་སུ། མདོ་འགྲེལ་ལས། བྱང་ཆུབ་སེམས་དཔའི་ཏིང་ངེ་འཛིན་ལ་
ཐོད་རྒལ་དུ་སྙོམས་པར་འཇུག་པ། ཞེས་མཚམས་སྦྱར་ནས། མཐར་གནས་སྙོམས་འཇུག་

དགུ་ལ་བར་དུ་གང་ཡང་མ་སྤེལ་བར་ལུགས་མཐུན་ཁོ་ནར་སྙོམས་པར་འཇུག་པའི་སྙོམས་
འཇུག་བཤད་པའི་ཕྱིར་ན་མ་ཁྱབ། ཁོ་ན་རེ། དེ་ཐོད་རྒལ་གྱི་སྙོམས་འཇུག་ཡིན་པར་ཐལ། །
དེ་ཐོད་རྒལ་གྱི་སྙོམས་འཇུག་ཆུང་ངུ་ཡིན་པའི་ཕྱིར། དེར་ཐལ། ཐོད་རྒལ་གྱིས་སྙོམས་
འཇུག་ཆུང་དུ་ཡོད་པའི་ཕྱིར་ཏེ། དེ་འབྲིང་ཡོད་པའི་ཕྱིར་ཟེར། ཁ་ཅིག་འདིར་མ་ཁྱབ་
ཟེར། མ་གྲུབ་ན་དེར་ཐལ། བསམ་གཟུགས་བརྒྱད་ལ་འགོག་པ་སྤེལ་ནས་ལུགས་མཐུན་དུ་
སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་འཇུག་ཡོད་པའི་ཕྱིར་ན་མ་ཁྱབ། འོ་
ན། དེའི་སྙོམས་འཇུག་ཆེན་པོ་ཡང་ཡོད་པར་ཐལ། མཐར་གནས་སྙོམས་འཇུག་དགུ་ལ་
འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་མར་འོང་ཐོད་རྒལ་གྱི་
སྙོམས་འཇུག་དེ་དེ་ཡིན་པའི་ཕྱིར་ཏེ། དེ་ཐོད་རྒལ་གྱི་སྙོམས་འཇུག་ཡིན་པའི་ཕྱིར་ན་མ་
ཁྱབ། ཁ་ཅིག རྩ་བའི་མ་ཁྱབ་མཚམས་ལ། སངས་རྒྱས་ཆུང་དུ་ཡོད་པར་ཐལ། དེ་འབྲིང་
ཡོད་པའི་ཕྱིར། འཇུག་པར། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་
གསུངས་པའི་ཕྱིར་ན། མ་ཁྱབ་སྟེ། རང་སངས་རྒྱས་དེ་སངས་རྒྱས་འབྲིང་ཡིན་པར་ཐལ། །
དེ་འབྲིང་ཡོད་པའི་ཕྱིར། འདོད་ན། བྱང་ཆུབ་སེམས་དཔའ་དེ་སངས་རྒྱས་ཆེན་པོ་ཡིན་
པར་ཐལ་ལོ། །རང་ལུགས་ཀྱི་སྐྱོན་ནི། མཐར་གནས་སྙོམས་འཇུག་དགུ་ལ་བར་དུ་གང་
ཡང་མ་སྤེལ་བར་ལུགས་མཐུན་ཁོ་ནར་སྙོམས་པར་འཇུག་པའི་སྙོམས་འཇུག་དེ་སྤེལ་གཞི་
སྤེལ་ཆོས་མི་འདྲ་བ་སྤེལ་བའི་ཐོད་རྒལ་གྱིས་སྙོམས་འཇུག་ཆུང་དུ་ཡིན་པར་ཐལ། སྤེལ་
གཞི་སྤེལ་ཆོས་མི་འདྲ་བ་སྤེལ་བའི་དེའི་སྙོམས་འཇུག་ཆུང་དུ་ཡོད་པའི་ཕྱིར་ཏེ། དེ་འདྲ་
བའི་སྙོམས་འཇུག་འབྲིང་ཡོད་པའི་ཕྱིར། བསམ་གཟུགས་བརྒྱད་ལ་འགོག་པ་སྤེལ་ནས་
ལུགས་མཐུན་དུ་སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་འཇུག་དེ་དེའི་
སྙོམས་འཇུག་འབྲིང་ཡིན་པའི་ཕྱིར་ཏེ། དེ་འདྲ་བ་དེ་སྤེལ་གཞི་སྤེལ་ཆོས་མི་འདྲ་བ་སྤེལ་
བའི་སྙོམས་འཇུག་གང་ཞིག དེ་ཐོད་རྒལ་གྱི་སྙོམས་འཇུག་འབྲིང་ཡིན་པའི་ཕྱིར་ཏེ། ཆོས་
ཅན་དེའི་ཕྱིར། འཁོར་གསུམ། འདོད་མི་ནུས་ཏེ། ཆོས་ཅན་དེའི་ཕྱིར།

ཁ། ཐོད་རྒལ་གྱི་སྙོམས་འཇུག་གི་མཚན་ཉིད་ལ་དཔྱད་པ།
༈ ཁ་ཅིག སྤེལ་གཞི་སྤེལ་ཆོས་མི་འདྲ་བ་སྤེལ་བའི་སྙོམས་འཇུག་དེ། ཐོད་རྒལ་གྱི་སྙོམས་
འཇུག་གི་མཚན་ཉིད་ཟེར་ན། ཕྱིར་མི་འོང་གི་རྒྱུད་ཀྱི་བསམ་གཏན་གྱི་སྤེལ་སྒོམ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། སྒོམ་ལམ་རྩེ་སྦྱོར་ཡིན་པར་ཐལ་ལོ།།
ཁྱབ་སྟེ། དེ་ལྟར་གཅིག་ལ་སོགས་པ་བོར། །ཞེས་སོགས་གསུངས་པའི་ཕྱིར། ཁ་ཅིག སྤེལ་
གཞི་སྤེལ་ཆོས་མི་འདྲ་བར་སྤེལ་བའི་ཐེག་ཆེན་གྱི་རྗེས་ལ་མངོན་རྟོགས་དེ། ཐོད་རྒལ་གྱི་
ཏིང་ངེ་འཛིན་གྱི་མཚན་ཉིད་ཟེར་ན། ཐོད་རྒལ་གྱི་ཏིང་ངེ་འཛིན་དེ་དང་མཚུངས་ལྡན་གྱི་
གཙོ་བོ་སེམས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་ཏེ། ཆོས་ཅན་དེའི་
ཕྱིར། འདོད་ན་སེམས་བྱུང་ཡིན་པར་ཐལ་ལོ། །ཁ་ཅིག སྦྱོར་བ་སེངྒེ་རྣམ་བསྒྱིངས་གྱི་
གནས་དེ་ལ་བཅུ་བདུན་ཡོད་དེ། དེ་ལ་ཡར་འོང་བསམ་གཟུགས་བརྒྱད། མར་འོང་བསམ་
གཟུགས་བརྒྱད། བར་གྱི་འགོག་པ་དང་བཅུ་བདུན་ཡོད་པའི་ཕྱིར། ཐོད་རྒལ་ཆུང་ངུའི་
གནས་དེ་ལ་དགུ་ཡོད་དེ། མཐར་གནས་སྙོམས་འཇུག་དགུ་ཡོད་པའི་ཕྱིར། ཡར་འོང་ཐོད་
རྒལ་གྱི་གནས་དེ་ལ་བཅུ་བདུན་ཡོད་དེ། ཡར་འོང་བསམ་གཟུགས་བརྒྱུད། མར་འོང་
བསམ་གཟུགས་བརྒྱད། སྲིད་རྩེའི་ནུད་ཆུང་དང་བཅུ་བདུན་ཡོད་པའི་ཕྱིར། མར་འོང་
ཐོད་རྒལ་གྱི་གནས་ལ་བཅོ་བརྒྱད་ཡོད་དེ། ཡར་འོང་མཐར་གནས་སྙོམས་འཇུག་དགུ།
མར་འོང་མཐར་གནས་སྙོམས་འཇུག་དགུ་ཡོད་པའི་ཕྱིར་ཟེར་ན། སྦྱོར་བ་སེངྒེ་རྣམ་
བསྐྱིངས་ཀྱི་གནས་དེ་ལ་བཅོ་བརྒྱད་ཡོད་པར་ཐལ། དེ་ལ་ཡར་འོང་མཐར་གནས་སྙོམས་
འཇུག་དགུ། མར་འོང་མཐར་གནས་སྙོམས་འཇུག་དགུ་ཡོད་པ་གང་ཞིག དེའི་ཡར་འོང་
ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་འགོག་པ་དེ་ཡིན་ན། མར་འོང་ཐོད་རྒལ་གྱི་
གནས་ཀྱི་ནང་ཚན་དུ་གྱུར་པའི་འགོག་པ་ཡིན་མི་དགོས་པའི་ཕྱིར། དང་པོ་མ་གྲུབ་ན།།
དེའི་གནས་དེ་ལ་ཡར་འོང་མཐར་གནས་སྙོམས་འཇུག་དགུ་ཡོད་པར་ཐལ། མཐར་གནས་
སྙོམས་འཇུག་དགུ་པོ་དེ་ཡར་འོང་མཐར་གནས་སྙོམས་འཇུག་དགུ་ལ་སྙོམས་པར་འཇུག་

པའི་སྙོམས་འཇུག་ཡིན་པའི་ཕྱིར། གཞང་ཡང་། ཤེས་བྱ་ཆོས་ཅན། དེ་ལ་མར་འོང་མཐར་
གནས་སྙོམས་འཇུག་དགུ་ཡོད་པར་ཐལ། དེ་མར་འོང་མཐར་གནས་སྙོམས་འཇུག་དགུ་ལ་
སྙོམས་པར་འཇུག་པའི་སྙོམས་འཇུག་ཡིན་པའི་ཕྱིར། རྟགས་གཉིས་ཀ་ཆོས་ཅན་གྱི་གྲུབ།
གཉིས་པ་མ་གྲུབ་ན། དེའི་ཡར་འོང་ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་སྲིད་རྩེའི་
དངོས་གཞི་དེ་ཡིན་ན། དེའི་མར་འོང་ཐོད་རྒལ་གྱི་དངོས་གཞིའི་སྙོམས་འཇུག་ཡིན་དགོས་
པར་ཐལ་ལོ། །འདོད་ན། སྦྱོར་བ་སེངྒེ་རྣམ་བསྒྱིངས་ཀྱི་གནས་དེ་ལ་བཅུ་བདུན་མེད་པར་
ཐལ། དེའི་ཡར་འོང་གི་གནས་ཀྱི་ནང་ཚན་དུ་གྱུར་པའི་སྲིད་རྩེའི་དངོས་གཞི་དེ་ཡིན་ན།
དེའི་མར་འོང་གི་དེ་ཡིན་དགོས་པའི་ཕྱིར། གཞན་ཡང་། བྱང་ཆུབ་སེམས་དཔའ་རྣམས་ནི་
བསམ་གཏན་དང་པོ་ནས་བཟུང་སྟེ། འགོག་པའི་བར་དུ་སོང་ནས། དེའི་འོག་ཏུ་འགོག་པ་
ནས་བཟུང་སྟེ། བསམ་གཏན་དང་པོའི་བར་དུ་འོངས་ཏེ། དེ་ལྟར་ལུགས་དང་མཐུན་པ་
དང་ལུགས་དང་མི་མཐུན་པ་རྣམ་པ་གཉིས་ཀྱིས། བསམ་གཟུགས་བརྒྱད་དང་འགོག་པའི་
མཚན་ཉིད་ཀྱིས་སྙོམས་པར་འཇུག་པ་དགུ་ལ་སོང་ཞིང་འོངས་ནས། ཞེས་འགོག་པ་གཉིས་
བཤད་པ་མི་འཐད་པར་ཐལ། དེའི་ཡར་འོང་གི་གནས་ཀྱི་ནང་ཚན་དུ་གྱུར་པའི་འགོག་པ་
དང༌། དེའི་མར་འོང་གི་གནས་ཀྱི་ནང་མཚན་དུ་གྱུར་པའི་འགོག་པ་ཐད་དད་པ་གཉིས་
མེད་པའི་ཕྱིར། གཞན་ཡང་། སྲིད་རྩེའི་ནུད་ཆུང་དེ་ཡར་འོང་ཐོད་རྒལ་གྱི་གནས་མ་ཡིན་
པར་ཐལ། དེ་དང་དེའི་རྗེས་སུ་བྱུང་བའི་འདོད་སེམས་གཉིས་ཡར་འོང་དང་མར་འོང་གི་
མཚམས་འཛིན་ཡིན་པའི་ཕྱིར། མཉམ་གཞག་མིན་པའི་མཚམས་བཟུང་སྟེ། ཞེས་གསུངས་
པའི་ཕྱིར། ཁོ་ན་རེ། སྲིད་རྩེའི་ནུད་ཆུང་དེའི་གནས་མིན་པར་ཐལ། དེའི་རྗེས་སུ་བྱུང་བའི་
འདོད་སེམས་དེ་དེའི་མཚམས་འཛིན་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། མཉམ་
བཞག་མིན་པའི་མཚམས་བཟུང་སྟེ། །ཞེས་གསུངས་པའི་ཕྱིར་ན། སྲིད་རྩེའི་ནུད་ཆུང་དེ་
དེའི་གནས་མ་ཡིན་པར་ཐལ། ། དེ་ཡར་འོང་ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་
སྤེལ་གཞི་སྤེལ་ཆོས་གང་ཡང་མ་ཡིན་པའི་ཕྱིར། མ་གྲུབ་ན། དེ་དེའི་སྤེལ་གཞི་མ་ཡིན་ཏེ།

དེའི་སྤེལ་གཞི་བསམ་གཟུགས་བརྒྱད་དུ་གྲངས་ངེས་པའི་ཕྱིར། གཞན་ཡང་། སྲིད་རྩེའི་
ནུད་ཆུང་གི་རྗེས་སུ་བྱུང་བའི་སྤེལ་ཆོས་ཡོད་པར་ཐལ། མ་གྲུབ་པ་དེའི་ཕྱིར། གཉིས་པ་མ་
གྲུབ་ན། དེའི་སྔ་རོལ་དུ་བྱུང་བའི་འགོག་པ་དེ་དེའི་སྤེལ་གཞི་ཡིན་པར་ཐལ། དེ་དེའི་སྤེལ་
ཆོས་ཡིན་པ་ཕྱིར། རྟགས་ཁས། ཁ་ཅིག ཐོད་རྒལ་གྱི་སྙོམས་འཇུག་རྒྱུད་ལྡན་གྱི་ཐེག་
དམན་གྱི་གང་ཟག་ཡོད་ཟེར་ན། དེ་མེད་པར་ཐལ། ཐོད་རྒལ་གྱི་སྙོམས་འཇུག་ཡིན་ན་
སྒོམ་ལམ་རྩེ་སྦྱོར་ཡིན་དགོས་པའི་ཕྱིར། ཁོ་ན་རེ། ཐེག་དམན་གྱི་རྒྱུད་ལ་དེ་ཡོད་པར་ཐལ།
གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་པས་བསམ་གཟུགས་བརྒྱད་
ལ་འགོག་པ་སྤེལ་ནས་ལུགས་མཐུན་དང་ལུགས་མི་མཐུན་གཉིས་ཀར་སྙོམས་པར་འཇུག་
ནུས་པའི་ཕྱིར་ཏེ། དེས་སྙོམས་འཇུག་གི་སྒྲིབ་པ་མཐའ་དག་སྤང་པའི་ཕྱིར་ན། མ་ཁྱབ། ཁ་
ཅིག སངས་རྒྱས་འཕགས་པའི་རྒྱུད་ལ་དེ་ཡོད་ཟེར་ན། དེའི་རྒྱུད་ལ་མཐར་གནས་སྙོམས་
འཇུག་དགུ་ལ་འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་སྙོམས་
འཇུག་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་མཉམ་པར་
མ་བཞག་པའི་སེམས་ཡོད་པར་ཐལ། འདོད་པའི་ཕྱིར། ཁྱབ་སྟེ། དེ་ནས་མཉམ་པར་མ་
བཞག་པ་ལའོ། །ཞེས་གསུངས་པའི་ཕྱིར། འདོད་མི་ནུས་ཏེ། དེའི་རྒྱུད་ལ་དེ་མངའ་བ་མི་
སྲིད་པའི་ཕྱིར། དེ་སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་དང་ལྡན་པའི་ཕྱིར། གཞན་
ཡང་། དེའི་རྒྱུད་ལ་བསམ་གཟུགས་བརྒྱད་ཀ་ལ་འགོག་པ་སྤེལ་ནས་ལུགས་མཐུན་ལ་
སྙོམས་པར་འཇུག་པའི་སྙོམས་འཇུག་ཡོད་པར་ཐལ། དམ་བཅའ་འཐད་པའི་ཕྱིར། འདོད་
ན། དེའི་རྒྱུད་ལ་འགོག་པ་ལ་འཇུག་ལྡང་བྱེད་པའི་རྣམ་མཁྱེན་ཡོད་པར་ཐལ་ལོ། །འདོད་
མི་ནུས་ཏེ། རྣམ་མཁྱེན་ཡིན་ན་འགོག་པ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་
པའི་ཡེ་ཤེས་ཡིན་དགོས་པའི་ཕྱིར་ཏེ། དེ་ཡིན་ན་ཆོས་ཉིད་ལ་སླར་མི་ལྡང་བའི་ཚུལ་གྱིས་
དེ་ཡིན་དགོས་པའི་ཕྱིར། ཁ་ཅིག བྱང་སེམས་ས་དྲུག་པ་ཐོད་རྒལ་གྱི་ཏིང་ངེ་འཛིན་ལ་
མཉམ་པར་བཞག་པ་ཡོད་ཀྱི། དེ་ལས་གཞན་པ་ལྔ་མན་ཆད་དུ་དེ་འདྲའི་ཏིང་ངེ་འཛིན་ལ་

མཉམ་པར་བཞག་པ་མེད་ཟེར་ན་དེ་ཡོད་པར་ཐལ། ཐོད་རྒལ་གྱི་ཏིང་ངེ་འཛིན་ལ་སྙོམས་
པར་འཇུག་པའི་ས་གཉིས་པ་བ་ཡོད་པའི་ཕྱིར། ཕྱིར་མི་ལྡོག་པའི་འཁོར་ལོའི་མདོ་ལས།
བསྐལ་པ་ཆེན་པོ་གཉིས་ཀྱིས་ངེས་པར་འབྱུང་པའི་བྱང་ཆུབ་སེམས་དཔའ་སེམས་དཔའ་
ཆེན་པོ་ཏིང་ངེ་འཛིན་ལ་ཐོད་རྒལ་དུ་སྙོམས་པར་འཇུག་པའོ། །ཞེས་གསུངས་པའི་ཕྱིར། །
ག ཐོད་རྒལ་གྱི་སྙོམས་འཇུག་མདོ་ལས་གསུངས་ཚུལ།
༈ དེས་ན། འདིའི་སྐབས་སུ་མདོ་ལས་གསུངས་ཚུལ། དེ་བསྟན་བཅོས་སུ་བསྡུས་ཚུལ།
ཐོད་རྒལ་གྱི་ཏིང་ངེ་འཛིན་བཤད་པ་དང་གསུམ། དང་པོ་ནི། འདིའི་མདོ་ལས། མཐར་
གནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་ལུགས་མཐུན་པ་དང་ལུགས་མི་
མཐུན་གཉིས་ཀར་སྙོམས་པར་འཇུག་པའི་སྦྱོར་བ་སེངྒེ་རྣམ་བསྒྱིངས་དང་། མཐར་གནས་
སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་ལུགས་མཐུན་ཁོ་ནར་སྙོམས་པར་
འཇུག་པའི་སྙོམས་འཇུག་དང་། བསམ་གཟུགས་བརྒྱད་ལ་འགོག་པ་སྤེལ་ནས་ལུགས་
མཐུན་དུ་སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་འཇུག་མཐར་གནས་སྙོམས་
འཇུག་དགུ་ལ་འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་སྙོམས་
འཇུག་རྣམས་བསྟན་ཅིང་། དེ་ལས་མང་བ་ཡུམ་རྒྱས་འབྲིང་བསྡུས་གསུམ་ལས་མ་བསྟན་
ང་། བསྟན་བཅོས་ཀྱི་འགྲེལ་ཚུལ།
༈ གཉིས་པ་ནི། དེའི་དོན་བཤད་པ་ལ། འགོག་དང་བཅས་པའི་ཞེས་སོགས་གསུངས།
འདིའི་དོན་ལ་བོད་སྔ་མའི་ལུགས་འགོད་པ་དང་། རང་ལུགས་བཞག་པའོ། །དང་པོ་ནི། །
སློབ་དཔོན་རིན་ཆེན་འབྱུང་གནས་ཞི་བས། དེ་ནས་སེངྒེ་རྣམ་བསྒྱིངས་པའི། །ཏིང་ངེ་
འཛིན་ལ་སྙོམས་ཞུགས་ནས། །ཞེས་པས་སྦྱོར་བ་སེངྒེ་རྣམ་བསྒྱིངས་དེ་བསྟན། འགོག་དང་
བཅས་པའི་སྙོམས་འཇུག་དགུར། །རྣམ་པ་གཉིས་སུ་སོང་ཞེས་པས། །མཐར་གནས་སྙོམས་
འཇུག་དགུ་ལ་བར་དུ་གང་ཡང་མ་སྤེལ་བར་ལུགས་མཐུན་ཁོ་ནར་སྙོམས་པར་འཇུག་པ་

དང་། བསམ་གཟུགས་བརྒྱད་ལ་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་
པའི་ཡར་འོང་ཐོད་རྒལ་གྱི་སྙོམས་འཇུག་གཉིས་པོ་དེ་བསྟན། འོང་ནས་ཞེས་པས། སྲིད་
རྩེའི་ནུད་ཆུང་དེ་བསྟན། འདོད་པར་གཏོགས་པའི་རྣམ་པར་ཤེས། །མཉམ་གཞག་ཅེས་
པས། ཡར་འོང་དང་མར་འོང་གཉིས་ཀྱི་མཚམས་འཛིན་དེ་བསྟན། ཐོད་རྒལ་དུ་ནི་སྙོམས་
འཇུག་པ། །ཞེས་པ་མན་ཆད་ཀྱིས། མཐར་གནས་སྙོམས་འཇུག་དགུ་ལ་འདོད་སེམས་སྤེལ་
ནས་ལུགས་མི་མཐུན་དུ་སྙོམས་པར་འཇུག་པའི་མར་འོང་ཐོད་རྒལ་གྱི་དངོས་གཞིའི་
སྙོམས་འཇུག་དེ་བསྟན། ཞེས་གསུངས། ལ་ལ་ནི། འགོག་དང་བཅས་པའི་སྙོམས་འཇུག་
དགུར། །རྣམ་པ་གཉིས་སུ་སོང་འོང་ཞེས་པས། སྦྱོར་བ་སེངྒེ་རྣམ་བསྒྱིངས་དེ་བསྟན་ནས།
མཐར་གནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་ལུགས་མཐུན་ཁོ་ནར་
སྙོམས་པར་འཇུག་པའི་སྙོམས་འཇུག་དང་། བསམ་གཟུགས་བརྒྱད་ལ་འགོག་པ་སྤེལ་ནས་
ལུགས་མཐུན་དུ་སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་འཇུག་དེ་གཉིས་པོ་
བསྟན་ཏེ། དཔེར་ན། གཟུགས་ནས་རྣམ་མཁྱེན་གྱི་བར་གྱི་ཞེས་པས་ཚོར་སོགས་ལྷག་མ་
རྣམས་བསྟན་པ་བཞིན་ནོ། །འདོད་པར་གཏོགས་པའི་རྣམ་པར་ཤེས། །མཉམ་བཞག་མིན་
པའི་མཚམས་བཟུང་སྟེ། །ཞེས་པས་དེ་གཉིས་ཀྱི་མཚམས་འཛིན་དེ་བསྟན། ཐོད་རྒལ་དུ་ནི་
ཞེས་པ་མན་ཆད་ཀྱིས། མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་ལུགས་
མི་མཐུན་དུ་སྙོམས་པར་འཇུག་པའི་མར་འོང་ཐོད་རྒལ་གྱི་སྙོམས་འཇུག་དེ་བསྟན། ཞེས་
གསུངས། ཆ་པས། འགོག་དང་བཅས་པའི་སྙོམས་འཇུག་དགུར། །རྣམ་པར་གཉིས་སུ་
སོང་འོང་ནས། །ཞེས་པས། སྦྱོར་བ་སེངྒེ་རྣམ་བསྒྱིངས་དེ་བསྟན། འདོད་པར་གཏོགས་
པའི་རྣམ་པར་ཤེས། །མཉམ་གཞག་མིན་པའི་མཚམས་བཟུང་སྟེ། །ཞེས་པས། དེ་གཉིས་ཀྱི་
མཚམས་འཛིན་དེ་བསྟན། །ཐོད་རྒལ་དུ་ནི། ཞེས་པ། མན་ཆད་ཀྱི་བསམ་གཟུགས་བརྒྱད་
ལ་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་འོང་ཐོད་རྒལ་གྱི་
སྙོམས་འཇུག་དང་། མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་ལུགས་མི་

མཐུན་དུ་སྙོམས་པར་འཇུག་པའི་མར་འོང་ཐོད་རྒལ་གྱི་སྙོམས་འཇུག་གཉིས་ཀ་བསྟན་
ཅིང་། དེས་ན། འགོག་པའི་བར་དུ་མི་འདྲར་འགྲོ། །ཞེས་པའི་ཤུགས་ལ་འདོད་པའི་བར་
དུ་མི་འདྲར་འགྲོ། །ཞེས་པ་ཅིག་འབྱུང་བ་ཡིན་ནོ། །ཞེས་གསུངས། རྗེས་བཙུན་ཆེན་པོ་མ་
ཏི་བྷ་དྲ་ཀའི་རྟིས། མདོར་བསྟན་པ་དང་། རྒྱས་པར་བཤད་པ་གཉིས་ལས། དང་པོ་སྟོན་
པ་ལ། འགོག་དང་བཅས་པའི་སྙོམས་འཇུག་དགུར། །རྣམ་པ་གཉིས་སུ་སོང་འོང་ནས། །
ཞེས་པ་བྱུང་། དེ་ཡང་། འགོག་དང་བཅས་པའི་སྙོམས་འཇུག་དགུར། །རྣམ་པར་གཉིས་སུ་
ཞེས་པས། སྦྱོར་བ་སེངྒེ་རྣམ་བསྒྱིངས་དེ་བསྟན། སོང་ཞེས་པར་མཐར་གནས་སྙོམས་
འཇུག་དགུ་ལ་བར་དུ་གང་ཡང་མ་སྤེལ་ནས་ལུགས་མཐུན་ཁོ་ནར་སྙོམས་པར་འཇུག་པའི་ས་
སྙོམས་འཇུག་དེ་དང་། བསམ་གཟུགས་བརྒྱད་ལ་འགོག་པ་སྤེལ་ནས་ལུགས་མཐུན་དུ་
སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་འཇུག་གཉིས་པོ་དེ་བསྟན། འོང་ཞེས་
པས། མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་ལུགས་མི་མཐུན་དུ་
སྙོམས་པར་འཇུག་པའི་མར་འོང་ཐོད་རྒལ་གྱི་སྙོམས་འཇུག་དེ་བསྟན། རྒྱས་པར་བཤད་པ་
ལ། མཚམས་འཛིན། རྒྱས་བཤད་དང་ཐོད་རྒལ་དངོས་གཉིས་ལས། དང་པོ་ལ། འདོད་
པར་གཏོགས་པའི་རྣམ་པར་ཤེས། །མཉམ་གཞག་མིན་པའི་མཚམས་བཟུང་སྟེ། །ཞེས་པས་
སྲིད་རྩེའི་ནུད་ཆུང་དེ་ཤུགས་ལ་བསྟན་པའི་སྒོ་ནས་མཚམས་འཛིན་འདོད་སེམས་དེ་༌
དངོས་སུ་བསྟན། གཉིས་པ་ནི། ཐོད་རྒལ་དུ་ནི་སྙོམས་འཇུག་པ། །ཞེས་པ་མན་ཆད་ཀྱིས་
བསམ་གཟུགས་བརྒྱད་ལ་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་
འོང་ཐོད་རྒལ་གྱི་སྙོམས་འཇུག་དང་། མཐར་གནས་སྙོམས་འཇུག་དགུ་ལ་འདོད་སེམས་
སྤེལ་ནས་ལུགས་མི་མཐུན་དུ་སྙོམས་པར་འཇུག་པའི་མར་འོང་ཐོད་རྒལ་གྱི་སྙོམས་འཇུག་
གཉིས་ཀ་བསྟན་ཅིང་། དེས་ན། འགོག་པའི་བར་དུ་མི་འདྲར་འགྲོ །ཞེས་པའི་ཤུགས་ལ་
འདོད་པའི་བར་དུ་མི་འདྲར་འགྲོ །ཞེས་པ་ཅིག་འབྱུང་ཞེས་གསུངས། གཉིས་པ་རང་
ལུགས་ལ། རྩ་བས་བསྟན་ཚུལ་དང་། འགྲེལ་པས་འཆད་ཚུལ་ལོ། །དང་པོ་ནི། འགོག་དང་

བཅས་པའི་སྙོམས་འཇུག་དགུར། །རྣམ་པ་གཉིས་སུ་སོང་འོང་ནས། །ཞེས་པས་སྦྱོར་བ་
སེངྒེ་རྣམ་བསྒྱིངས་དེ་བསྟན། འདོད་པར་གཏོགས་པའི་རྣམ་པར་ཤེས། །ཞེས་པ་མན་ཆད་
ཀྱིས་མཐར་གནས་སྙོམས་འཇུག་དགུ་ལ་འདོད་སེམས་སྤེལ་བའི་སྙོམས་འཇུག་དོན་བསྡུ་
དང་བཅས་པ་བསྟན་ཅིང་། །མཐར་གནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་
བར་ལུགས་མཐུན་ཁོ་ནར་སྙོམས་པར་འཇུག་པའི་སྙོམས་འཇུག་དང་། བསམ་གཟུགས་
བརྒྱད་ལ་འགོག་པ་སྤེལ་ནས་སྙོམས་པར་འཇུག་པའི་སྙོམས་འཇུག་གཉིས་གོ་སླ་བ་ལ་ས་
དགོངས་ནས་དོན་གྱིས་འཕངས་པའི་ཕྱིར། དེ་ལྟར་ཡང་། རྣམ་བཤད་ལས། བསྟན་
བཅོས་ལས་ནི། རྐང་པ་དང་པོ་གཉིས་ཀྱིས་སྦྱོར་བ་སེངྒེ་རྣམ་བསྒྱིངས་དང་། རྐང་པ་ལྷག་
མ་རྣམས་ཀྱིས་མར་འོང་འདོད་སེམས་སྤེལ་བ་དོན་བསྡུ་བ་དང་བཅས་པ་ཙམ་ཞིག་དངོས་
སུ་བསྟན་ནས་བར་པ་གཉིས་གོ་སླ་བ་ལ་དགོངས་ནས་དོན་གྱིས་འཕངས་སོ། །ཞེས་
གསུངས། ཁ་ཅིག གཅིག་དང་གཉིས་གསུམ་བཞི་དང་ལྔ། །དྲུག་དང་བདུན་དང་བརྒྱད་
བརྒལ་ནས། །འགོག་པའི་བར་དུ་མི་འདྲར་འགྲོ། །ཞེས་པའི་གཞུང་འདིས་མར་འོང་ཐོད་
རྒལ་གྱི་དངོས་གཞིའི་སྙོམས་འཇུག་དངོས་སུ་མ་བསྟན་པར་ཐལ། དེ་རྣམས་ཀྱིས་ཡར་འོང་
ཐོད་རྒལ་གྱི་དངོས་གཞིའི་སྙོམས་འཇུག་དངོས་སུ་བསྟན་པའི་ཕྱིར། འགོག་པའི་བར་དུ་མི་
འདྲར་འགྲོ། །ཞེས་པའི་འགོག་པ་དེ་ཐོད་རྒལ་གྱི་སྤེལ་ཆོས་ཀྱི་འགོག་པ་ལ་བྱེད་རིགས་པའི་
ཕྱིར། དེ་རིགས་པའམ། དེའི་སྤེལ་གཞིའི་འགོག་པ་ལ་བྱེད་རིགས་པ་གང་རུང་གང་ཞིག་
ཕྱི་མ་མ་ཡིན་པའི་ཕྱིར་ཏེ། སྤེལ་གཞིའི་འགོག་པ་དེ་མར་འོང་ཐོད་རྒལ་གྱི་གནས་ཀྱི་དང་
པོ་གང་ཞིག་ལ་འདི་སྐབས་སུ་མི་འདྲར་འགྲོ་ཞེས་རྫོགས་ཚིག་སྨོས་པའི་ཕྱིར་ཟེར་བ་མི་
འཐད་དེ། འོ་ན། དེའི་སྐབས་ཀྱི་འགོག་པ་དེ་དེ་ལྟར་གཅིག་ལ་སོགས་པ་བོར་ནས་འགོག་
པའི་སྙོམ་པར་འཇུག་པ་ལ་ཐུག་གི་བར་དུ་ཞེས་པའི་འགོག་པ་ལ་བྱེད་རིགས་པར་ཐལ། དེ་
དེ་ལ་བྱེད་རིགས་པའམ། དེའི་སྤེལ་གཞིའི་འགོག་པ་ལ་བྱེད་རིགས་པ་གང་རུང་གང་ཞིག་
ཕྱི་མ་མ་ཡིན་པའི་ཕྱིར་ཏེ། དེའི་སྤེལ་གཞིའི་འགོག་པ་དེ་མར་འོང་ཐོད་རྒལ་གྱི་གནས་ཀྱི་

དང་པོ་དེའི་སྐབས་སུ་འགོག་པ་ལ་ཐུག་གི་བར་དུ་ཞེས་པའི་རྫོགས་ཚིག་སྨོས་པའི་ཕྱིར།
འཁོར་གསུམ། རྩ་བར་འདོད་ན། དེའི་འགོག་པ་དེ་འགོག་པའི་ཐ་མ་ལ་བྱེད་རིགས་པར་
ཐལ་ལོ། །འདོད་ན། དེའི་འོག་ཏུ་འགོག་པ་གཅིག་པུ་བོར་ལ་ཞེས་གསུངས་པ་མི་འཐད་
པར་ཐལ་ལོ། །འདོད་ན། དེ་ལྟར་གཅིག་ལ་སོགས་པ་བོར་ནས་ཞེས་པའི་བོར་རྒྱུ་དེ་འགོག་
པ་ལ་མི་བྱེད་པར་བསམ་གཏན་དང་པོའི་དངོས་གཞིའི་སྙོམས་འཇུག་ལ་བྱེད་པར་ཐལ་ལོ།།
འདོད་ན། དེའི་འོག་ཏུ་འགོག་པ་གཅིག་པུ་བོར་ལ་ཞེས་གསུངས་པ་མི་འཐད་པར་ཐལ་ལོ།།
གཞན་ཡང་། གཅིག་དང་གཉིས་གསུམ་བཞི་དང་ལྔ། །དྲུག་དང་བདུན་དང་བརྒྱད་བརྒལ་
ནས། །ཞེས་པའི་གཞུང་འདིས་ཡར་འོང་ཐོད་རྒལ་གྱི་དངོས་གཞིའི་སྙོམས་འཇུག་དངོས་སུ་
མ་བསྟན་ཏེ། དེ་ལྟར་བསྟན་ན། ཡར་འོང་ཐོད་རྒལ་དེའི་སྔ་རོལ་དུ་མཚམས་འཛིན་གྱི་
འདོད་སེམས་འགྲོ་དགོས་པར་ཐལ། དེས་དེ་ལྟར་བསྟན་པ་གང་ཞིག་འདོད་པར་གཏོགས་
པའི་རྣམ་པར་ཤེས། །མཉམ་གཞག་མིན་པའི་མཚམས་བཟུང་སྟེ། །གཅིག་དང་གཉིས་
གསུམ་བཞི་དང་ལྔ། །དྲུག་དང་བདུན་དང་བརྒྱད་བརྒལ་ནས། །འགོག་པའི་བར་དུ་མི་
འདྲར་འགྲོ། །ཞེས་པའི་གཞུང་འདིའི་སྐབས་ནས་དངོས་སུ་བསྟན་པའི་ཐོད་རྒལ་གྱི་སྙོམས་
འཇུག་དེས་མཚམས་འཛིན་གྱི་འདོད་སེམས་སྔོན་དུ་བྱེད་པར་བསྟན་པའི་ཕྱིར། འཁོར་
གསུམ། གཉིས་པ་ནི། བྱང་ཆུབ་སེམས་དཔའ་རྣམས་ནི་བསམ་གཏན་དང་པོ་ནས་བཟུང་
སྟེ། ཞེས་པ་ནས། སོང་ཞིང་འོང་ཞེས་པའི་བར་གྱིས། འགོག་དང་བཅས་པའི་སྙོམས་
འཇུག་དགུར། །རྣམ་པ་གཉིས་སུ་སོང་འོང་ནས། ཞེས་པའི་ཚིག་དོན་དེའི་སྒོ་ནས་སྦྱོར་བ་
སེངྒེ་རྣམ་བསྒྱིངས་དེ་བསྟན། ཡང་བསམ་གཏན་དང་པོ་ལ་སྙོམས་པར་འཇུག་སྟེ། ཞེས་པ་
ནས། འགོག་པ་ལ་སྙོམས་པར་འཇུག་སྟེ། ཞེས་པའི་བར་གྱིས། བསམ་གཟུགས་བརྒྱད་ལ་
འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཡར་འོང་ཐོད་རྒལ་གྱི་སྙོམས་
འཇུག་དེ་བསྟན། དེ་ལས་ལངས་ཏེ་དེ་མ་ཐག་པའི་སྙོམས་པར་འཇུག་པ་ལ་དམིགས་པར་
བྱེད། ཅེས་སྲིད་རྩེའི་ནུད་ཆུང་བསྟན། འདོད་པར་གཏོགས་པའི་རྣམ་པར་ཤེས། །ཞེས་

སོགས་ཀྱིས་མཚམས་འཛིན་གྱི་འདོད་སེམས་དེ་བསྟན། དེའི་འོག་ཏུ་འགོག་པ་ལའོ། །དེ་
ནས་མཉམ་པར་མ་བཞག་པ་ལའོ། །ཞེས་པ་ནས། དེ་བཞིན་དུ་བརྒྱད་ཀྱི་བར་དུ་བོར་ནས་
བསམ་གཏན་དང་པོ་ལའོ། །དེ་ནས་མཉམ་པར་མ་བཞག་པ་ལའོ། །ཞེས་པའི་བར་གྱིས།
གཅིག་དང་གཉིས་གསུམ་བཞི་དང་ལྔ། །དྲུག་དང་བདུན་དང་བརྒྱད་བརྒལ་ནས། །ཞེས་
པའི་ཚིག་དོན་འདིའི་སྒོ་ནས། མཐར་གནས་སྙོམས་འཇུག་དགུ་ལ་འདོད་སེམས་སྤེལ་བའི་
མར་འོང་ཐོད་རྒལ་གྱི་སྙོམས་འཇུག་དེ་བསྟན། དེ་ལྟར་གཅིག་ལ་སོགས་བོར་ནས། །ཞེས་
པ་ནས། སྒོམ་པའི་ལམ་ཞེས་པའི་བར་གྱིས། ཐོད་རྒལ་དུ་ནི་སྙོམས་འཇུག་པ། །ཞེས་པ་
དང་། འགོག་པའི་བར་དུ་མི་འདྲར་འགྲོ། །ཞེས་པའི་ཚིག་དོན་འདིའི་སྒོ་ནས། དེ་རྣམས་
ཀྱི་དོན་བསྡུ་དང་ཐོད་རྒལ་གྱི་སྒྲ་བཤད་བསྟན་པ་ཡིན་ནོ། ། 
ཅ། རང་ལུགས་ཐོད་རྒལ་གྱི་སྦྱོར་བའི་མཚན་ཉིད་སོགས། ། 
༈ གསུམ་པ་ལ། ཐོད་རྒལ་གྱི་སྦྱོར་བ་དང་དེའི་དངོས་གཞིའི་སྙོམས་འཇུག་བཤད་པ་
གཉིས། དང་པོ་ནི། ཐོད་རྒལ་གྱི་དངོས་གཞིའི་སྙོམས་འཇུག་ཐོབ་དོན་དུ་མཐར་གནས་
སྙོམས་འཇུག་དགུ་པ་བར་དུ་གང་ཡང་མ་སྤེལ་བར་སྙོམས་པ་འཇུག་པའི་ཐེག་ཆེན་གྱི་རྗེས་
ལ་མངོན་རྟོགས། ཐོད་རྒལ་གྱི་སྦྱོར་བའི་མཚན་ཉིད། དབྱེ་ན། རིང་སྦྱོར་དང་། ཉེ་སྦྱོར་
གཉིས། དང་པོ་དང་། སྦྱོར་བ་སེངྒེ་རྣམ་བསྒྱིངས་དོན་གཅིག དཔེར་ན། བྱང་སེམས་ས་
གཉིས་པ་པའི་རྒྱུད་ཀྱི་མཐར་གནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་
ལུགས་མཐུན་དང་ལུགས་མི་མཐུན་གཉིས་ཀར་དུ་སྙོམས་པར་འཇུག་པའི་སྙོམས་འཇུག་ལྟ་
བུ། དེའི་གནས་དེ་ལ་བཅོ་བརྒྱད་ཡོད་དེ། ཡར་འོང་མཐར་གནས་སྙོམས་འཇུག་དགུ།
མར་འོང་མཐར་གནས་སྙོམས་འཇུག་དགུ་རྣམས་སུ་ཡོད་པའི་ཕྱིར། དེའི་ཉེ་སྦྱོར་ནི། སྦྱོར་
བ་སེངྒེ་རྣམ་བསྒྱིངས་སྔོན་དུ་བཏང་ནས་མཐར་གནས་སྙོམས་འཇུག་དགུ་ལ་བར་དུ་གང་
ཡང་མ་སྤེལ་བར་ལུགས་མཐུན་ཁོ་ནར་སྙོམས་པར་འཇུག་པའི་སྙོམས་འཇུག་ལྟ་བུ། དེའི་
གནས་དེ་ལ་དགུ་ཡོད་དེ། མཐར་གནས་སྙོམས་འཇུག་དགུ་ཡོད་པའི་ཕྱིར། དེས་ན་མདོའི་

དངོས་བསྟན་དང་། གསེར་ཕྲེང་དང་། མཁས་པ་སྔ་མ་ཁ་ཅིག དེ་འདྲའི་ཉེ་སྦྱོར་ཐོད་རྒལ་
གྱི་སྙོམས་འཇུག་ཏུ་བཤད་ཀྱང་། དེ་ཐོད་རྒལ་གྱི་སྙོམས་འཇུག་མ་ཡིན་ཏེ། དེ་ཡིན་ན་ཏིང་
ངེ་འཛིན་ལ་ཐོད་རྒལ་དུ་སྙོམས་པར་འཇུག་པའི་སྙོམས་འཇུག་ཡིན་དགོས་པ་ལ། དེ་དེ་མ་
ཡིན་པའི་ཕྱིར་ཏེ། དེ་བར་དུ་གང་ཡང་མ་བཅུག་པར་མཐར་ཆགས་སུ་སྙོམས་པར་འཇུག་
པའི་སྙོམས་འཇུག་ཡིན་པའི་ཕྱིར། གཞན་ཡང་། དེ་ཐོད་རྒལ་གྱི་སྙོམས་འཇུག་མ་ཡིན་ཏེ། །
དེ་དེ་ཡིན་ན། དེ་སྤེལ་གཞི་སྤེལ་ཆོས་མི་འདྲ་བ་སྤེལ་ཟིན་པའི་སྙོམས་འཇུག་ཡིན་དགོས་པ་
ལ། དེ་དེ་མ་ཡིན་པའི་ཕྱིར། དང་པོ་གྲུབ་སྟེ། དེ་ལྟར་གཅིག་ལ་སོགས་པ་བོར་ནས་ཞེས་
སོགས་གསུངས་པའི་ཕྱིར། རྣམ་བཤད་ལས་ཀྱང་། གང་ཡང་བར་དུ་མ་བཅུག་པའི་ཡར་
འོང་ནི། དཀྱུས་ས་བསྟན་པ་ཙམ་ཡིན་པས་ཐོད་རྒལ་གྱི་དངོས་གཞི་མ་ཡིན་ཏེ། སྤེལ་གཞི་
དང་མི་འདྲ་བ་སྤེལ་ནས་འགྲོ་བ་ཐོད་རྒལ་དུ་ཞེས་གསུངས་པའི་ཕྱིར། གཞན་ཡང་། དེ་
ཐོད་རྒལ་གྱི་སྙོམས་འཇུག་མ་ཡིན་ཏེ། འཇུག་པའི་ཊིཀ་ཆེན་ལས། ཐོད་རྒལ་ཞེས་པ་ནི།
བརྡ་རྙིང་པ་ལ་སྣེལ་ཞི་ཞེས་ཀྱང་འབྱུང་བས། རིམ་པ་འཆོལ་བ་ལ་ཟེར་ཞིང་། འདིར་དེའི་
སྒོ་ནས་ཏིང་ངེ་འཛིན་ལ་འཇུག་པ་དྲུག་པ་མན་ཆད་ལ་མེད་ཅིང་། བདུན་པ་ན་ཡོད་པ་
ཤེས་བྱེད་མེད་པའི་ཕྱིར་རོ། །ཞེས་གསུངས་པའི་ཕྱིར། །
ཆ། རང་ལུགས་ཐོད་རྒལ་གྱི་དངོས་གཞིའི་སྙོམས་འཇུག་གི་མཚན་ཉིད་
སོགས།
༈ གཉིས་པ་ལ། མཚན་ཉིད། དབྱེ་བ། སྤེལ་གཞི། སྤེལ་ཆོས། ཇི་ལྟར་སྤེལ་བའི་ཚུལ།
སྙོམས་འཇུག་གང་ལ་གནས། དུ་ཡོད་དཔྱད་པ། སྙོམས་འཇུག་གི་ངོ་བོ་ངོས་གཟུང་བ། ས་
དེ་དང་དེའི་སྙོམས་འཇུག་གང་ཡིན་དཔྱད་པ། སྙོམས་འཇུག་གི་ས་མཚམས་བཤད་པའོ། །
དང་པོ་ནི། རང་ཐོབ་བྱེད་ཀྱི་ཐབས་སུ་གྱུར་པའི་ཐོད་རྒལ་གྱི་སྦྱོར་བ་གཉིས་སྔོན་དུ་བཏང་
ནས་སྤེལ་གཞི་སྙོམས་འཇུག་དགུ་པོ་གང་རུང་ལ་འགོག་པའི་སྙོམས་འཇུག་དང་འདོད་
་སེམས་གང་རུང་སྤེལ་ནས་སྒོམ་པའི་ཐེག་ཆེན་གྱི་རྗེས་ལ་མངོན་རྟོགས་དེ། ཐོད་རྒལ་གྱི་

དངོས་གཞིའི་སྙོམས་འཇུག་གི་མཚན་ཉིད། གཉིས་པ་ནི། དེ་ལ་ཡར་འོང་ཐོད་རྒལ་གྱི་
སྙོམས་འཇུག་དང་། མར་འོང་ཐོད་རྒལ་གྱི་དེ་གཉིས། སྤེལ་གཞི་སྙོམས་འཇུག་དགུ་པོ་གང་
རུང་ལ་སྤེལ་ཆོས་འགོག་པའི་སྙོམས་འཇུག་དང་འདོད་སེམས་གང་རུང་སྤེལ་ནས་ལུགས་
མཐུན་དུ་སྙོམས་པར་འཇུག་པའི་ཐེག་ཆེན་གྱི་རྗེས་ལ་མངོན་རྟོགས། དང་པོའི་མཚན་ཉིད།
དབྱེ་ན་འགོག་པ་སྤེལ་ཆོས་སུ་བྱས་པའི་ཡར་འོང་ཐོད་རྒལ་གྱི་སྙོམས་འཇུག་དང་། འདོད་
སེམས་སྤེལ་ཆོས་སུ་བྱས་པའི་དེ་གཉིས། སྤེལ་གཞི་སྙོམས་འཇུག་དགུ་པོ་གང་རུང་ལ་སྤེལ་
ཆོས་འགོག་པ་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཐེག་ཆེན་གྱི་རྗེས་
མངོན་རྟོགས། དང་པོའི་མཚན་ཉིད། སྤེལ་གཞི་སྙོམས་འཇུག་དགུ་པོ་གང་རུང་ལ། སྤེལ་
ཆོས་འདོད་སེམས་སྤེལ་ནས་ལུགས་མཐུན་དུ་སྙོམས་པར་འཇུག་པའི་ཐེག་ཆེན་གྱི་རྗེས་ལ་
མངོན་རྟོགས། གཉིས་པའི་མཚན་ཉིད། སྤེལ་གཞི་སྙོམས་འཇུག་དགུ་པོ་གང་རུང་ལ་
འགོག་པའི་སྙོམས་འཇུག་དང་འདོད་སེམས་གང་རུང་སྤེལ་ནས་ལུགས་མི་མཐུན་དུ་སྙོམས་
པར་འཇུག་པའི་ཐེག་ཆེན་གྱི་རྗེས་ལ་མངོན་རྟོགས། མར་འོང་ཐོད་རྒལ་གྱི་སྙོམས་འཇུག་
གི་མཚན་ཉིད། དབྱེ་ན། འདོད་སེམས་སྤེལ་ཆོས་སུ་བྱེད་པའི་དེ་དང་། འགོག་པ་སྤེལ་ཆོས་
སུ་བྱས་པའི་དེ་གཉིས། སྤེལ་གཞི་སྙོམས་འཇུག་དགུ་པོ་གང་རུང་ལ་འདོད་སེམས་སྤེལ་
ནས་ལུགས་མི་མཐུན་དུ་སྙོམས་པར་འཇུག་པའི་ཐེག་ཆེན་གྱི་རྗེས་ལ་མངོན་རྟོགས། དང་
པོ་མཚན་ཉིད། སྤེལ་གཞིའི་སྙོམས་འཇུག་དགུ་པོ་གང་རུང་ལ་འགོག་པ་སྤེལ་ནས་ལུགས་
མི་མཐུན་དུ་སྙོམས་པར་འཇུག་པའི་ཐེག་ཆེན་གྱི་རྗེས་མངོན་རྟོགས། གཉིས་པའི་མཚན་
ཉིད། གསུམ་པ་ནི། ཐོད་རྒལ་གྱི་སྤེལ་གཞི་ལ་བསམ་གཟུགས་བརྒྱད་དུ་ཡོད། བཞི་པ་ནི།
སྤེལ་ཆོས་ལ་གཉིས་ཡོད་དེ། འགོག་པ་དང་། འདོད་སེམས་གཉིས་སུ་ཡོད་པའི་ཕྱིར། ལྔ་པ་
ལ། མདོའི་དངོས་བསྟན་དང་མཐུན་པར་ཙམ་པོ་བའི་སྤེལ་ཚུལ་དང་ཕྱིས་དབང་ཐོབ་ནས་
སྤེལ་ཚུལ་ལོ། །དང་པོ་ལ། ཡར་འོང་བསམ་གཟུགས་བརྒྱད་ལ་འགོག་པ་སྤེལ་ཚུལ་དང་།
མར་འོང་མཐར་གནས་སྙོམས་འཇུག་དགུ་ལ་འདོད་སེམས་སྤེལ་ཚུལ་ལོ། །དང་པོ་ནི། སྦྱོར་

བ་གཉིས་སྔོན་དུ་བཏང་ནས། དང་པོར་བསམ་གཏན་དང་པོ་ལ་སྙོམས་པར་འཇུག དེ་
ནས་འགོག་པ་ལ། དེ་ནས་བསམ་གཏན་གཉིས་པ་ནས་བཟུང་སྟེ། མཐར་སྲིད་རྩེ་ལ་སྙོམས་
པར་འཇུག དེ་ནས་འགོག་པ་ལ་སྙོམས་པར་འཇུག དེ་ནས་སྲིད་རྩེའི་ནུད་ཆུང་ལ་འཇུག།
དེ་ནས་མཚམས་འཛིན་གྱི་འདོད་སེམས་མངོན་དུ་བྱེད་པའི་ཕྱིར། གཉིས་པ་ཡོད་དེ། སྲིད་
རྩེའི་ནུད་ཆུང་དང་མཚམས་འཛིན་གྱི་འདོད་སེམས་སྔོན་དུ་བཏང་ནས་འགོག་པ་ལ་
སྙོམས་པར་འཇུག དེ་ནས་འདོད་སེམས་མངོན་དུ་བྱེད། དེ་ནས་སྲིད་རྩེ་ལ་སྙོམས་པར་
འཇུག་པ་ནས་མཐར་བསམ་གཏན་དང་པོ་ལ་སྙོམས་པར་འཇུག དེ་ནས་འདོད་སེམས་
མངོན་དུ་བྱེད་པའི་ཕྱིར། འོ་ན། ཡར་འོང་གི་འགོག་པ་ཐ་མའི་རྗེས་དེ་མ་ཐག་ཏུ་སྲིད་རྩེའི་
ནུད་ཆུང་མངོན་དུ་བྱེད་པའི་རྒྱུ་མཚན་གང་ཞེ་ན། ཡོད་དེ། བྱང་སེམས་དབང་རྟུལ་ཁ་
ཅིག ཡར་འོང་གི་འགོག་པ་ཐ་མའི་རྗེས་དེ་མ་ཐག་ཏུ་མཚམས་འཛིན་གྱི་འདོད་སེམས་
མངོན་དུ་བྱེད་མི་ནུས་ལ། དེས་སྲིད་རྩེའི་ནུད་ཆུང་སྔོན་དུ་བཏང་ནས། དེའི་རྗེས་མཚམས་
འཛིན་གྱི་འདོད་སེམས་མངོན་དུ་བྱེད་ནུས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
འོ་ན། ཡར་འོང་གི་འགོག་པའི་རྗེས་དེ་མ་ཐག་ཏུ་འདོད་སེམས་མངོན་དུ་བྱེད་མི་ནུས།
མར་འོང་གི་འགོག་པའི་རྗེས་དེ་མ་ཐག་ཏུ་དེ་མངོན་དུ་བྱེད་ནུས་པའི་རྒྱུ་མཚན་གང་ཞེ་ན།
མཁས་པ་ཁ་ཅིག དེའི་རྒྱུ་མཚན་ཡོད་དེ། ཡར་འོང་གི་འགོག་པའི་ཚེ་ཏིང་ངེ་འཛིན་ལ་
རྩལ་མ་སྦྱངས། མར་འོང་གི་དེའི་ཚེ་དེ་ལ་རྩལ་སྦྱང་བ་ཡིན་པའི་ཕྱིར། ཞེས་གསུངས། ཁ་
ཅིག ཡར་འོང་གི་ཚེ་བྱང་སེམས་དབང་རྟུལ། མར་འོང་གི་ཚེ་བྱང་སེམས་དབང་པོ་རྣོ་བའི་
རྒྱུ་མཚན་གྱིས་ཡིན་ཟེར། དང་པོ་མི་འཐད་དེ། དེའི་ཚེ་ཡར་འོང་དང་མར་འོང་གཉིས་ཀྱི་
མཚམས་འཛིན་གྱི་འདོད་སེམས་ཙམ་མངོན་དུ་བྱས་པ་མ་གཏོགས། ཏིང་ངེ་འཛིན་རིགས་
མི་འདྲ་བ་ལ་སྙོམས་པར་མ་ཞུགས་པའི་ཕྱིར་དང་། འདོད་སེམས་ཙམ་མངོན་དུ་བྱས་པས་
ཏིང་ངེ་འཛིན་དེ་ལ་རྩལ་བྱང་བར་ཡང་མི་ནུས་པའི་ཕྱིར། གཉིས་པ་མི་འཐད་དེ། བྱང་
སེམས་གཅིག་ཉིད་ཡར་འོང་གི་འགོག་པ་ལ་སྙོམས་པར་འཇུག དེ་རྗེས་མར་འོང་གི་འགོག་

པ་ལ་སྙོམས་པར་འཇུག་པས་དེ་ལ་དབང་པོ་རྣོ་རྟུལ་གྱི་ཁྱད་པར་མི་འཐད་པའི་ཕྱིར། རང་
ལུགས་ནི། རྗེ་བཙུན་རེད་མདའ་བས། སྔར་གྱི་དེའི་རྒྱུད་མཚན་ཡོད་དེ། ཡར་འོང་གི་
འགོག་པ་ནི། ཁམས་གསུམ་གྱི་སེམས་ཀྱི་ནང་ནས་ཕྲ་བ་མཐར་ཐུག་པ་སྲིད་རྩེའི་སེམས་ཀྱི་
དེ་མ་ཐག་རྐྱེན་བྱས། དེ་ལས་ལངས་མ་ཐག་ཏུ་ཁམས་གསུམ་གྱི་སེམས་ཀྱི་ནང་ནས་རགས་
པ་མཐར་ཐུག་པ་འདོད་སེམས་དེ་མངོན་དུ་བྱེད་མི་ནུས་ལ། མར་འོང་གི་འགོག་པ་དེ་
ཁམས་གསུམ་གྱི་སེམས་ཀྱི་ནང་ནས་རགས་པ་མཐར་ཐུག་པ་འདོད་སེམས་ཀྱི་དེ་མ་ཐག་
རྐྱེན་བྱས་པས། དེ་ལས་ལངས་མ་ཐག་ཏུ་འདོད་སེམས་མངོན་དུ་བྱེད་ནུས་པ་ཡིན་ནོ། །
ཞེས་གསུངས་པ་ཤིན་ཏུ་ལེགས་པར་སྣང་བས་དེའི་རྗེས་སུ་འབྲང་ངོ་། །འོ་ན། ཡར་འོང་གི་
འགོག་པ་དེའི་རྗེས་དེ་མ་ཐག་ཏུ་སྲིད་རྩེའི་ནུད་ཆུང་བཤད་པ་མེད་དེ། དེ་ལྟར་ཡུམ་རྒྱས་
འབྲིང་བསྡུས་གསུམ་ལས་མ་བཤད་པའི་ཕྱིར་ན། མ་ཁྱབ་སྟེ། དེ་ལྟར་ཁྲི་བརྒྱད་སྟོང་པ་
ལས་བཤད་ཅིང་། དེ་བཞིན་དུ་འགྲེལ་པ་འདིར་ཡང་བཤད་པའི་ཕྱིར། འོ་ན། ཡུམ་རྒྱས་
འབྲིང་བསྡུས་གསུམ་ལས། དེ་ལྟར་མ་བཤད། ཁྲི་བརྒྱད་སྟོང་པ་ལས་དེ་ལྟར་བཤད་པའི་རྒྱུ་
མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། བྱང་སེམས་དབང་རྣོན་ཕལ་ཆེ་བས་སྲིད་
རྩེའི་ནུད་ཆུང་བྱས་པ་ལ་མ་ལྟོས་པར་མཚམས་འཛིན་གྱི་འདོད་སེམས་མངོན་དུ་བྱེད་ནུས་
པའི་རྒྱུ་མཚན་གྱིས་རྒྱས་འབྲིང་བསྡུས་གསུམ་ལས་སྲིད་རྩེའི་ནུད་ཆུང་མ་བཤད། བྱང་
སེམས་དབང་རྟུལ་གྱི་མཚམས་འཛིན་གྱི་འདོད་སེམས་མངོན་དུ་བྱེད་པ་ལ་སྲིད་རྩེའི་ནུད་
ཆུང་སྔོན་དུ་བཏང་ནས་དེའི་རྗེས་སུ་འདོད་སེམས་མངོན་དུ་བྱེད་དགོས་པའི་རྒྱུ་མཚན་
གྱིས་ཁྲི་བརྒྱད་སྟོང་པ་ལས་སྲིད་རྩེའི་ནུད་ཆུང་བཤད་པའི་ཕྱིར། གཉིས་པ་ནི། ཕྱིས་དབང་
ཐོབ་ནས་ངེས་པ་མེད་དེ། མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་
ལུགས་མཐུན་དུ་སྙོམས་པར་འཇུག་པ་ཡང་ཡོད། བསམ་གཟུགས་བརྒྱད་ལ་འགོག་པ་སྤེལ་
ནས་ལུགས་མི་མཐུན་དུ་སྙོམས་པར་འཇུག་པ་ཡང་ཡོད་པའི་ཕྱིར། དེ་ལྟར་ཡང་གསེར་
ཕྲེང་ལས། འོ་ན་ཡར་ལ་འགོག་པ་དང་མར་ལས་འདོད་སེམས་ཁོ་ན་སྤེལ་བ་ཅི་ཞེ་ན།

དབང་ཐོབ་པ་རྣམས་ཀྱིས་དགའ་མགུར་ཞུས་པ་ཆོག་པའི་ཕྱིར་འདི་ནི་མཚོན་པ་ཙམ་
སེམས་སོ། །ཞེས་གསུངས་པའི་ཕྱིར། དྲུག་པ་ནི། བསམ་གཏན་གྱི་སྤེལ་སྒོམ་བྱས་པ་ལ་
དགོས་པ་ཡོད་དེ། ཏིང་ངེ་འཛིན་ལ་རྩལ་སྦྱང་བར་བྱ་བའི་ཆེད་ཡིན་པའི་ཕྱིར། འོ་ན།
འགོག་སྙོམས་ལ་འདོད་སེམས་ཁོ་ན་སྤེལ་བའི་རྒྱུ་མཚན་གང་ཞེ་ན། དེ་ཡོད་དེ། འགོག་
པའི་སྙོམས་འཇུག་དེ་ཁམས་གསུམ་གྱི་སེམས་ཀྱི་ནང་ནས་ཕྲ་བར་བྱས་ནས་སྙོམས་པར་
འཇུག་འདོད་སེམས་དེ་ཁམས་གསུམ་གྱི་སེམས་གྱི་ནང་ནས་རགས་པ་མཐར་ཐུག་པ་ཡིན་
ལ། ཁམས་གསུམ་གྱི་སེམས་ཕྲ་རགས་གཉིས་སྤེལ་བའི་ཏིང་ངེ་འཛིན་ལ་རྩལ་བྱང་ཚུལ་ལ་
ཆེས་ལྷག་པར་འགྱུར་བ་ཡིན་པའི་ཕྱིར། བདུན་པ་སྦྱོར་བ་གཉིས་ཀྱི་གནས་བཤད་ཟིན་ལ།
ཡར་འོང་ཐོད་རྒལ་གྱི་གནས་དེ་ལ་རྒྱས་པར་བྱེད་ན། སུམ་ཅུ་རྩ་བཞི་ཡོད་དེ། འགོག་པ་
སྤེལ་ཆོས་སུ་བྱས་པའི་དེའི་གནས་དེ་ལ་ཡང་སྤེལ་གཞི་བསམ་གཟུགས་བརྒྱད། སྤེལ་ཆོས་
འགོག་པ་བརྒྱད། འདོད་སེམས་སྤེལ་ཆོས་སུ་བྱས་པའི་དེ་ལ་ཡང་སྤེལ་གཞི་མཐར་གནས་
སྙོམས་འཇུག་དགུ། སྤེལ་ཆོས་འདོད་སེམས་དགུ་སྟེ་སོ་བཞིར་ཡོད། མར་འོང་ཐོད་རྒལ་གྱི་
གནས་ལ་ཡང་སོ་བཞིར་ཡོད་དེ། འདོད་སེམས་སྤེལ་ཆོས་སུ་བྱས་པའི་དེ་ལ་སྤེལ་གཞི་
མཐར་གནས་སྙོམས་འཇུག་དགུ། སྤེལ་ཆོས་འདོད་སེམས་དགུ་རྣམས་སུ་ཡོད། འགོག་པ་
སྤེལ་ཆོས་སུ་བྱས་པའི་དེ་ལ་ཡང་སྤེལ་གཞི་བསམ་གཟུགས་བརྒྱད། སྤེལ་ཆོས་འགོག་པ་
བརྒྱད་རྣམས་སུ་ཡོད་པའི་ཕྱིར། བརྒྱད་པ་ལ། ཁ་ཅིག ཐོད་རྒལ་གྱི་གནས་ཀྱི་ནང་ཚན་དུ་
གྱུར་པའི་བསམ་གཟུགས་བརྒྱད་པོ་དེ། ཞི་རགས་ཀྱི་རྣམ་པ་ཅན་གྱི་བསམ་གཏན་གྱི་
སྙོམས་འཇུག་དག་པ་བ་དང་། གཟུགས་མེད་ཀྱི་དངོས་གཞིའི་སྙོམས་འཇུག་དག་པ་བ་
ཡིན་ཞེས་ཟེར་རོ། །རང་ལུགས་ནི། དེ་རྣམས་སྟོང་ཉིད་ལ་གཉིས་སྣང་ནུབ་པའི་ཡེ་ཤེས་ལ་
བྱེད་དོ། །དེའི་ནང་ཚན་དུ་གྱུར་པའི་འགོག་པ་ནི། འགོག་སྙོམས་ཀྱི་དགག་བྱར་གྱུར་པའི་
ཚོར་འདུ་རགས་པ་བཀག་པའི་ལྡན་མིན་འདུ་བྱེད་དུ་གྱུར་པའི་འཕགས་རྒྱུད་ཀྱི་སྙོམས་
འཇུག་ལྟ་བུ། འདོད་སེམས་ནི་འདོད་པའི་གཟུགས་ལ་སོགས་པ་སྣང་བའི་རྣམ་པ་ཅན་གྱི་

རྣམ་ཤེས་ཤིག་གི་སྟེང་ནས་འཇོག དགུ་པ། དེ་དང་དེའི་སྙོམས་འཇུག་ཡིན་མིན་དཔྱད་པ་
ལ། ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་འགོག་པ་དེ་ཡང་། དེའི་སྙོམས་འཇུག་མ་
ཡིན། དེར་གྱུར་པའི་འདོད་སེམས་ཀྱང་དེ་མ་ཡིན། ཡར་འོང་ཐོད་རྒལ་གྱི་གནས་ཀྱི་ནང་
ཚན་དུ་གྱུར་པའི་བསམ་གཏན་གྱི་དངོས་གཞི་དེ་ཡང་དེ་མ་ཡིན་ཏེ། དེ་རྣམས་སྤེལ་གཞི་
སྤེལ་ཆོས་མི་འདྲ་བ་སྤེལ་བའི་སྙོམས་འཇུག་མ་ཡིན་པའི་ཕྱིར། དེས་ན་དེ་རྣམས་མ་ཡིན་
ཀྱང་ཡར་འོང་ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་བསམ་གཏན་བཞི་ལ་འགོག་པ་
སྤེལ་ནས་ལུགས་མཐུན་དུ་སྙོམས་པར་འཇུག་པའི་སྙོམས་འཇུག་ཡར་འོང་ཐོད་རྒལ་གྱི་
སྙོམས་འཇུག་ཡིན་ཏེ། དེ་ཐོད་རྒལ་གྱི་སྙོམས་འཇུག་གང་ཞིག དེ་ཡར་འོང་གི་སྙོམས་
འཇུག་ཡིན་པའི་ཕྱིར། དང་པོ་གྲུབ་སྟེ། དེ་སྤེལ་གཞི་སྤེལ་ཆོས་མི་འདྲ་བ་སྤེལ་བའི་སྙོམས་
འཇུག་ཡིན་པའི་ཕྱིར། བཅུ་པ་ས་མཚམས་ནི། རྣམ་བཤད་ཀྱི་ཚིག་ཟིན་ལྟར་ན། དམན་
ལམ་སྔོན་དུ་མ་སོང་བའི་དབང་དུ་བྱས་ན། ས་དྲུག་པ་ནས་ཐོད་རྒལ་གྱི་ཏིང་ངེ་འཛིན་ལ་
སྙོམས་པར་འཇུག་པ་བཤད་ཀྱང་། དེ་གཙོ་ཆེ་བ་ལ་དགོངས་པའི་ཕྱིར། རང་ལུགས་ནི། ས་
གཉིས་པ་ནས་ཀྱང་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་པ་ཡོད་དེ། གཏན་ལ་
དབབ་པའི་བསྡུ་བ་ལས། བསྐལ་པ་གྲངས་མེད་གཉིས་ཀྱིས་ངེས་པར་འབྱུང་བའི་བྱང་ཆུབ་
སེམས་དཔའ་ཆེན་པོ་ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་གོ། །ཞེས་གསུངས་
པའི་ཕྱིར། སྦྱོར་བ་ནི། བྱང་སེམས་ས་གཉིས་པ་བ་ཆོས་ཅན། ཐོད་རྒལ་གྱི་ཏིང་ངེ་འཛིན་
ལ་སྙོམས་པར་འཇུག་པ་ཡིན་ཏེ། ཐོད་རྒལ་གྱི་དངོས་གཞིའི་སྙོམས་འཇུག་ཐོབ་དོན་དུ་
མཐར་གནས་སྙོམས་འཇུག་དགུ་ལ་བར་དུ་གང་ཡང་མ་སྤེལ་བར་ལུགས་མཐུན་དང་།
ལུགས་མི་མཐུན་གཉིས་ཀར་སྙོམས་པར་འཇུག་པའི་བྱང་སེམས་སྒོམ་ལམ་པ་ཡིན་པའི་
ཕྱིར། ཐོད་རྒལ་གྱི་སྦྱོར་བ་སྔོན་དུ་བཏང་བའི་བྱང་སེམས་ས་གཉིས་པ་བ་ཆོས་ཅན། ཡར་
འོང་ཐོད་རྒལ་ལ་སྙོམས་པར་འཇུག་པ་ཡིན་ཏེ། བསམ་གཟུགས་བརྒྱད་ལ་འགོག་པ་སྤེལ་
ནས་ལུགས་མཐུན་དུ་སྙོམས་པར་འཇུག་པའི་བྱང་སེམས་སྒོམ་ལམ་པ་ཡིན་པའི་ཕྱིར། དེ་

འདྲའི་བྱང་སེམས་དེས་ཡར་འོང་དུ་སྙོམས་པར་འཇུག་པའི་རྟེན་དུ་གྱུར་པའི་སྲིད་རྩེའི་
ནུད་ཆུང་བྱེད་པ་ལ་དགོས་པ་ཡོད་དེ། དེའི་རྗེས་སུ་མཚམས་འཛིན་གྱི་འདོད་སེམས་དེ་
མངོན་དུ་བྱེད་པའི་ཆེད་ཡིན་པའི་ཕྱིར། དེ་འདྲའི་བྱང་སེམས་དེས་སྲིད་རྩེའི་ནུད་ཆུང་
དང་མཚམས་འཛིན་གྱི་འདོད་སེམས་གཉིས་སྔོན་དུ་བཏང་བ་ལ་དགོས་པ་ཡོད་དེ། དེ་
ལྟར་བཏང་པའི་རྗེས་སུ་མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་མར་
འོང་དུ་སྙོམས་པར་འཇུག་པའི་ཆེད་ཡིན་པའི་ཕྱིར། དེ་ལྟར་སྔོན་དུ་བཏང་པའི་བྱང་
སེམས་ས་གཉིས་པ་བ་ཆོས་ཅན། མར་འོང་ཐོད་རྒལ་ལ་སྙོམས་པར་འཇུག་པ་ཡིན་ཏེ།
མཐར་གནས་སྙོམས་འཇུག་དགུ་ལ་འདོད་སེམས་སྤེལ་ནས་ལུགས་མི་མཐུན་དུ་སྙོམས་པར་
འཇུག་པའི་བྱང་སེམས་སྒོམ་ལམ་པ་ཡིན་པའི་ཕྱིར། གསུམ་པ་རྩོད་པ་སྤོང་བ་ལ་ཁ་ཅིག་
མཐོང་ལམ་གྱི་སྔོན་དུ་འདོད་ཉོན་དགུ་པ་སྤངས་པའི་ཕྱིར་མི་འོང་གི་ཐོད་རྒལ་གྱི་དངོས་
གཞི་ཐོབ་པ་ཡིན་པར་ཐལ། མར་འོང་ཐོད་རྒལ་གྱི་གནས་ཀྱི་ནང་ཚན་དུ་གྱུར་པའི་བསམ་
གཏན་བཞི་ལ་འགོག་པ་སྤེལ་ནས་སྙོམས་པར་འཇུག་པའི་སྙོམས་འཇུག་དེ་ཡར་འོང་ཐོད་
རྒལ་གྱི་དངོས་གཞི་ཡིན་པའི་ཕྱིར་ན་མ་ཁྱབ། ཡང་ཁོ་ན་རེ། ཐོད་རྒལ་གྱི་གནས་དེ་ཐོད་
རྒོལ་གྱི་དངོས་གཞིའི་སྙོམས་འཇུག་ཡིན་པར་ཐལ། བསམ་གཏན་གྱི་དངོས་གཞིའི་ཡན་
ལག་དེ་བསམ་གཏན་གྱི་དངོས་གཞིའི་སྙོམས་འཇུག་ཡིན་པའི་ཕྱིར་ན་མ་ཁྱབ། མ་གྲུབ་ན།
དེ་ཐལ། མཛོད་འགྲེལ་ལས། ཡན་ལག་བཞིའི་དམག་ཇི་ལྟ་བ་བཞིན་དུ་ལྔའི་བསམ་གཏན་
ཡང་དེ་བཞིན་ནོ། །ཞེས་གསུངས་པའི་ཕྱིར། ཁ་ཅིག འགོག་པ་འཐོབ་པའི་གང་ཟག་ཡིན་
ན། ཐོད་རྒལ་གྱི་གནས་ཐོབ་པའི་གང་ཟག་ཡིན་དགོས་པར་ཐལ། དེ་ཡིན་ན། ཐོད་རྒལ་གྱི་
སྤེལཆོས་ཐོབ་པའི་གང་ཟག་ཡིན་དགོས་པའི་ཕྱིར། །

སྡེ་ཚན་གསུམ་པ་མཇུག་བྱང་།
འགོག་དང་ཐོད་རྒལ་སྙོམས་འཇུག་ལ་སྦྱངས་ནས། །དབང་པོ་སྦྱོང་ཚུལ་ལུང་
རིགས་འཕྲུལ་བསྒྱུར་འདིར། །བརྟེན་ནས་གཟུངས་སྤོབས་ཏིང་འཛིན་ལ་དབང་བས། །
མཁས་དང་གྲུབ་པ་འཛིན་མའི་ཁྱོན་ཁྱབ་ཤོག །དགེ་ལེགས་འཕེལ། །

༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་ཟིན་བྲིས་སུ་བཀོད་པ་
ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་ལྔ་པའི་
མཐའ་དཔྱོད་བཞུགས་སོ། །
སྡེ་ཚན་དང་པོ་མཚམས་སྦྱོར་དང་རྩེ་སྦྱོར་གྱི་མཚན་ཉིད་རང་གཞན་འདོད་པ་སོགས།
༈ རྣམ་པ་ཐམས་ཅད་མངོན་པར་རྫོགས་པར་རྟོགས་པ་ཐོབ་པ་ལ། ཞེས་སོགས་ཀྱི་
སྐབས་སུ། སྦྱོར་བ་དང་། མཐའ་དཔྱད་པ་གཉིས་ལས། དང་པོ་ནི། རྣམ་རྫོགས་སྦྱོར་བ་
བཤད་པའི་རྗེས་སུ་རྩེ་སྦྱོར་འཆད་པའི་རྒྱུ་མཚན་ཡོད་དེ། རྩེ་སྦྱོར་དེ་རྣམ་རྫོགས་སྦྱོར་བ་
ལས་བྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། རྟགས་སོགས་ཀྱི་སྒོ་ནས་རྩེ་སྦྱོར་
བསྟན་པ་ལ་ཆོས་ཅན། དགོས་པ་ཡོད་དེ། རྟོགས་སླ་བའི་ཆེད་ཡིན་པའི་ཕྱིར། བྱས་པ་ལ་
ཁོ་ན་རེ། རྩེ་སྦྱོར་དེ་རྣམ་རྫོགས་སྦྱོར་བའི་འབྲས་བུ་ཡིན་པར་ཐལ། ཁྱོད་ཀྱི་སྦྱོར་བ་དེ་
འཐད་པའི་ཕྱིར། རྟགས་ཁས། འདོད་མི་ནུས་ཏེ། དེ་དེའི་བྱེ་བྲག་ཡིན་པའི་ཕྱིར། མ་གྲུབ་
ན། དེར་ཐལ། མཐར་གྱིས་སྦྱོར་བ་དེ་རྣམ་རྫོགས་སྦྱོར་བའི་བྱེ་བྲག་ཡིན་པའི་ཕྱིར་ན། མ་
ཁྱབ། རྣམ་རྫོགས་སྦྱོར་བ་དེ་རྩེ་སྦྱོར་གྱི་རྒྱུ་ཡིན་པར་ཐལ། དེ་གཉིས་རྒྱུ་འབྲས་ཡིན་པའི་
ཕྱིར་ཏེ། དེ་གཉིས་ཀྱི་རིམ་པ་དེ་རྒྱུ་འབྲས་ཀྱི་རིམ་པ་ཡིན་པའི་ཕྱིར་ཏེ། དེ་གཉིས་ཀྱི་རིམ་
པ་དེ་དབང་དུ་བྱེད་པ་རྒྱུ་འབྲས་ཀྱི་རིམ་པ་ཡིན་པའི་ཕྱིར་ཏེ། རྣམ་བཤད་ལས། དབང་དུ་
བྱ་བ་རྒྱུ་འབྲས་དང་། །ཞེས་དང་། གསེར་ཕྲེང་ལས། དེ་ལ་རྣམ་ཀུན་དང་རྩེ་མོ་ནི་རྒྱུ་
འབྲས་ཡིན་ལ། ཞེས་བཤད་པའི་ཕྱིར། བྱས་པ་ལ་ཁོ་ན་རེ། ལམ་ཤེས་དེ་རྣམ་མཁྱེན་གྱི་རྒྱུ་
ཡིན་པར་ཐལ། རྣམ་རྫོགས་སྦྱོར་བ་དེ་རྩེ་སྦྱོར་གྱི་རྒྱུ་ཡིན་པའི་ཕྱིར། རྟགས་ཁས། འདོད་ན།
དེ་རྣམ་མཁྱེན་གྱི་ཉེར་ལེན་དུ་གྱུར་པའི་ཤེས་པ་ཡིན་པར་ཐལ་ལོ། །འདོད་ན། དེ་ཆོས་ཅན།
སེམས་ཅན་གྱི་རྒྱུད་ཀྱི་ཤེས་པ་ཡིན་པར་ཐལ་ལོ་ཞེས་ཟེར། ཡང་ཁོ་ན་རེ། རྣམ་རྫོགས་སྦྱོར་
བ་རྩེ་སྦྱོར་སྐད་རིག་དང་པོའི་རྒྱུ་ཡིན་པར་ཐལ། དེ་རྩེ་སྦྱོར་གྱི་རྒྱུ་ཡིན་པའི་ཕྱིར། རྟགས་

ཁས། འདོད་ན། དེ་ཆོས་ཅན། རྩེ་སྦྱོར་སྐད་ཅིག་དང་པོའི་ཉེར་ལེན་དུ་གྱུར་པའི་ཤེས་པ་
ཡིན་པར་ཐལ་ལོ། །འདོད་ན་བྱང་སེམས་ཚོགས་ལམ་པའི་རྒྱུད་ཀྱི་ཤེས་པ་ཡིན་པར་ཐལ་ལོ་
ཟེར། རྣམ་བཤད་ལས། སྦྱོར་བ་དང་པོ་གཉིས་ཀྱང་སྐྱེ་རིམ་དང་ཕྱི་མ་གཉིས་ཀྱང་སྐྱེ་བའི་
རིམ་པ་ཡིན་ནོ། །སྦྱོར་བ་དང་པོ་དང་གསུམ་པ་ཡང་སྐྱེ་བའི་རིམ་པ་དང་། མཁྱེན་གསུམ་
དང་སྦྱོར་བཞི་ནི་བཤད་པའི་རིམ་པའོ། །ཞེས་གསུངས་པས། འདིའི་དོན་ལ། ཁ་ཅིག་
སྦྱོར་བ་དང་པོ་གཉིས་ཀྱི་རིམ་པ་ཡང་སྐྱེ་བའི་རིམ་པ་དང་། རྣམ་རྫོགས་སྦྱོར་བ་དང་སྐད་
ཅིག་མའི་སྦྱོར་བ་གཉིས་ཀྱི་རིམ་པ་ཡང་སྐྱེ་བའི་རིམ་པ་དང་། རྣམ་རྫོགས་སྦྱོར་བ་དང་
མཐར་གྱིས་སྦྱོར་བ་གཉིས་ཀྱི་རིམ་པ་ཡང་སྐྱེ་བའི་རིམ་པའོ། །ཟེར་ན། ལུགས་དང་པོ་
གཉིས་འཐད་ཀྱང་ཕྱི་མ་མི་འཐད་དེ། རྣམ་རྫོགས་སྦྱོར་བ་ཐོབ་ན་མཐར་གྱིས་སྦྱོར་བ་ཐོབ་
པས་ཁྱབ་པའི་ཕྱིར། འོ་ན། ལུང་དེའི་དོན་གང་ཡིན་ཞེ་ན། སྐབས་བཞི་པའི་བསྟན་བྱའི་
གཙོ་བོར་གྱུར་པའི་རྣམ་རྫོགས་སྦྱོར་བ་དང་། སྐབས་དྲུག་པའི་བསྟན་བྱའི་གཙོ་བོར་གྱུར་
པའི་མཐར་གྱིས་སྦྱོར་བ་གཉིས་ཀྱི་རིམ་པ་དེ་སྐྱེ་བའི་རིམ་པ་ཡིན། ཞེས་པ་ལུང་དེའི་དོན་
ཡིན་པའི་ཕྱིར། བྱས་པ་ལ་ཁོ་ན་རེ། རྩེ་སྦྱོར་དེ་རྣམ་རྫོགས་སྦྱོར་བའི་བྱེ་བྲག་ཡིན་པར་ཐལ།
ཐེག་ཆེན་གྱི་སྦྱོར་བའི་བྱེ་བྲག་ཡིན་པའི་ཕྱིར་ཏེ། མཐར་གྱིས་སྦྱོར་བ་དེ་ཐེག་ཆེན་གྱི་སྦྱོར་
བའི་བྱེ་བྲག་ཡིན་པའི་ཕྱིར་ན་མ་ཁྱབ། གཉིས་པ་མཐའ་དཔྱད་པ་ལ་ཁ་ཅིག མཁྱེན་གསུམ་
བསྡུས་བསྒོམ་རབ་ཏུ་གྱུར་པའི་སེམས་དཔའི་རྣལ་འབྱོར་དེ། རྩེ་སྦྱོར་གྱི་མཚན་ཉིད་ཟེར་
ན། ཐེག་ཆེན་གྱི་ཚོགས་ལམ་ཆེན་པོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
མ་གྲུབ་ན། དེར་ཐལ། མཁྱེན་གསུམ་བསྡུས་བསྒོམ་ཐེག་ཆེན་གྱི་ཚོགས་ལམ་ཆུང་ངུ་ལས་
རབ་ཏུ་གྱུར་པའི་སེམས་དཔའི་རྣལ་འབྱོར་ཡིན་པའི་ཕྱིར། འདོད་མི་ནུས་ཏེ། ཚོགས་ལམ་
ཡིན་པའི་ཕྱིར། ཁོ་ན་རེ། སྟོང་ཉིད་རྟོགས་པའི་བསྒོམས་བྱུང་གི་ཤེས་རབ་ཀྱིས་ཟིན་པའི་
སྒོ་ནས་མཁྱེན་གསུམ་བསྡུས་བསྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་སེམས་
དཔའི་རྣལ་འབྱོར་དེ། དེའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བསྡུག་བསྔལ་

ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ།
མཐོང་ལམ་རྩེ་སྦྱོར་ཡིན་པའི་ཕྱིར་ཏེ། ཐེག་ཆེན་གྱི་མཐོང་ལམ་ཡིན་པའི་ཕྱིར། རྩ་བར་
འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་
པར་ཐལ་ལོ། །འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་
པར་ཐལ་ལོ། འདོན་མི་ནུས་ཏེ། ཆོས་ཅན་དེ་ཡིན་པའི་ཕྱིར། ཁ་ཅིག སྟོང་ཉིད་ལ་
དམིགས་པའི་བསྒོམས་བྱུང་གི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། དེའི་
མཚན་ཉིད་ཟེར་ན། སྟོང་ཉིད་མངོན་སུམ་དུ་རྟོགས་པའི་ཐེག་ཆེན་གྱི་ཚོགས་ལམ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། ཆོས་ཅན་དེ་ཡིན་པའི་
ཕྱིར། འདོད་མི་ནུས་ཏེ། ཚོགས་ལམ་ཡིན་པའི་ཕྱིར། རང་ལུགས་ལ། མཁྱེན་གསུམ་བསྡུས་
སྒོམ་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་
རྣལ་འབྱོར་དེ། རྩེ་སྦྱོར་གྱི་མཚན་ཉིད། དབྱེ་ན། སྦྱོར་ལམ་རྩེ་སྦྱོར་སོགས་བཞི་ཡོད། ས་
མཚམས་ཐེག་ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། ང ་
སྡེ་ཚན་གཉིས་པ་རྩེ་སྦྱོར་མཚོན་བྱེད་ཆོས་བཅུ་གཅིག་ལས་དང་པོ་དྲོད་
རྩེ་སྦྱོར་བཤད་པ། 
༈ རྨི་ལམ་ན་ཡང་ཆོས་རྣམས་ཀུན། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི། རྩེ་སྦྱོར་ཐོབ་པའི་རྟགས་བཅུ་གཉིས་མདོ་ལས་བཤད་པ་ཡིན་ཏེ། རྨི་ལམ་ན་ཡང་ཆོས་
རྣམས་ཀུན། །རྨི་ལམ་ལྟ་བུར་ཞི་ལྷག་ཟུང་འབྲེལ་གྱི་ལྟ་བ་སོགས་རྟགས་བཅུ་གཉིས་མདོ་
ལས་བཤད་པའི་ཕྱིར། གཉིས་པ་མཐའ་དཔྱད་པ་ལ། ཁ་ཅིག རྩེ་སྦྱོར་ཐོབ་པའི་རྟགས་
བཅུ་གཉིས་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་
མཚན་ཉིད་ཟེར་ན། འདི་ལ་སྐྱོན་འཕེན་པ་ལ་ཁ་ཅིག བསམ་གཏན་དང་པོ་བའི་རྒྱུད་ཀྱི་
ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་
ཕྱིར། མ་གྲུབ་ན། དེར་ཐལ། ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་ཡིན་པའི་ཕྱིར། རྩ་

བར་འདོད་ན། བསམ་གཏན་དང་པོ་བའི་རྒྱུད་ལ་གཉིད་ཡོད་པར་ཐལ་ལོ། །འདོད་མི་
ནུས་ཏེ། གཟུགས་ཁམས་པའི་གང་ཟག་གི་རྒྱུད་ལ་གཉིད་མེད་པའི་ཕྱིར་ཏེ། མཛོད་ལས།
དེ་ལས་འགྱོད་གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་བཤད་
པའི་ཕྱིར་ན། མ་ཁྱབ། གཟུགས་ཁམས་པའི་གང་ཟག་གི་རྒྱུད་ལ་ཤེས་པ་ཡུལ་ལ་འཇུག་པ་
རང་དབང་མེད་པར་བྱེད་པའི་ཉོན་མོངས་ཅན་གྱི་གཉིད་མེད་ཀྱང་ལུས་བརྟས་པར་བྱེད་
པའི་དགེ་བའི་གཉིད་ཡོད་པའི་ཕྱིར་ཏེ། བྱང་སེམས་འཕགས་པའི་རྒྱུད་ལ་གཉིད་སྔ་མ་དེ་
མེད་ཀྱང་ཕྱི་མ་ཡོད་པ་གསེར་ཕྲེང་ལས་བཤད་པ་བཞིན་ཡིན་པའི་ཕྱིར། དེ་ལྟར་མ་ཡིན་ན།
སྦྱོར་ལམ་དྲོད་ལ་གནས་པའི་སེམས་དཔའ་དབང་རྣོན་ཡིན་ན་རང་རྒྱུད་ལ་གཉིད་མེད་
པས་ཁྱབ་པར་ཐལ། དེའི་ཕྱིར་མི་ལྡོག་པའི་རྟགས་འཆད་པའི་སྐབས་སུ། བྱམས་ལུས་
སོགས་དང་སྒྲིབ་པ་ནི། །རྣམ་པ་ལྔ་དང་མི་འགྲོགས་དང་། །ཞེས་སྦྱོར་ལམ་དྲོད་ལ་གནས་
པའི་སེམས་དཔའ་དབང་རྣོན་གྱི་ཕྱིར་མི་ལྡོག་པའི་རྟགས་ཐོབ་ནས་གཉིད་ལ་སོགས་པའི་
སྒྲིབ་པ་ལྔ་དང་མི་འགྲོགས་པར་བཤད་པའི་ཕྱིར། མ་ཁྱབ་ན། མཛོད་ལས། དེ་ལས་འགྱོད་
གཉིད་མི་དགེ་རྣམས། །བསམ་གཏན་དང་པོ་དག་ན་མེད། །ཅེས་བཤད་ན། གཟུགས་
ཁམས་པའི་གང་ཟག་གི་རྒྱུད་ལ་གཉིད་མེད་པས་ཁྱབ་པ་བུད། གོང་དུ་འདོད་ན། བྱང་
སེམས་འཕགས་པ་ཡིན་ན་རང་རྒྱུད་ལ་གཉིད་མེད་པས་ཁྱབ་པར་ཐལ་ལོ། །འདོད་ན། ས་
བཅུ་ལ་རྨི་ལམ་གྱི་ལྟས་མི་འདྲ་བ་བཅུ་བཤད་པ་མི་འཐད་པར་ཐལ་ལོ། །རང་ལུགས་ཀྱི་
སྐྱོན་ནི། ཐེག་ཆེན་གྱི་སྦྱོར་ལམ་དྲོད་ཀྱི་ཡེ་ཤེས་སྐད་ཅིག་དང་པོ་ཆོས་ཅན། མཚན་ཉིད་
དེར་ཐལ། མཚོན་བྱ་དེའི་ཕྱིར། མ་གྲུབ་ན། དེར་ཐལ། ཆོས་ཅན་དེ་ཡིན་པའི་ཕྱིར།
འདོད་ན། དེ་ཆོས་ཅན། ཐེག་ཆེན་གྱི་སྦྱོར་ལམ་རྗེས་ཐོབ་ཡེ་ཤེས་ཐོབ་པར་ཐལ་ལོ། །རང་
ལུགས་ནི། །རྩེ་སྦྱོར་ཐོབ་པའི་རྟགས་བཅུ་གཉིས་པོ་གང་རུང་ཐོབ་པའི་ཐེག་ཆེན་གྱི་ངེས་
འབྱེད་ཆ་མཐུན་དང་པོ་དེ། དྲོད་ཀྱི་རྩེ་སྦྱོར་གྱི་མཚན་ཉིད་ཡིན། བྱས་པ་ལ་ཁོ་ན་རེ། ཐེག་
ཆེན་གྱི་སྦྱོར་ལམ་ཆོས་མཆོག་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཐེག་

ཆེན་གྱི་ངེས་འབྱེད་ཆ་མཐུན་དང་པོ་ཡིན་པའི་ཕྱིར་ཏེ། དེ་ཐེག་ཆེན་གྱི་སྦྱོར་ལམ་ཆོས་
མཆོག་ནས་བགྲངས་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་ཡིན་པའི་ཕྱིར་ན། མ་
ཁྱབ། བསམ་གཏན་བཞི་པ་ཆོས་ཅན། བསམ་གཏན་བཞི་པ་མ་ཡིན་པར་ཐལ། བསམ་
གཏན་དང་པོ་ཡིན་པའི་ཕྱིར་ཏེ། བསམ་གཏན་བཞི་པ་ནས་བགྲངས་པའི་བསམ་གཏན་
དང་པོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བསམ་གཏན་བཞི་པ་ཡིན་པའི་ཕྱིར།
གཞན་ཡང་། ས་བཅུ་པ་ཆོས་ཅན། ས་བཅུ་པ་མ་ཡིན་པར་ཐལ། ས་དང་པོ་ཡིན་པའི་ཕྱིར་
ཏེ། ས་བཅུ་པ་ནས་བགྲངས་པའི་ས་དང་པོ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ།
ཆོས་ཅན་དེ་ཡིན་པའི་ཕྱིར། བྱས་པ་ལ་ཁོ་ན་རེ། འཕགས་ལམ་ཐོབ་མ་མྱོང་བའི་རྒྱུན་
ཞུགས་ཞུགས་པ་ཆོས་ཅན། འཕགས་པ་དང་པོ་མ་ཡིན་པར་ཐལ། འཕགས་པ་བརྒྱད་པ་
ཡིན་པའི་ཕྱིར་ཏེ། འཇུག་པ་ལས། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་
བསྟན། །ཞེས་བཤད་པའི་ཕྱིར། འདོད་མི་ནུས་ཏེ། དེ་རྒྱུན་ཞུགས་ཞུགས་པ་ཡིན་པའི་ཕྱིར་
ན་མི་མཚུངས་སོ། །གཞན་ཡང་། ས་དང་པོ་དང་ས་བཞི་པ་མི་འགལ་བར་ཐལ། ཐེག་ཆེན་
གྱི་ངེས་འབྱེད་ཆ་མཐུན་དང་པོ་དང་དེ་བཞི་པ་མི་འགལ་བའི་ཕྱིར་ཏེ། ཐེག་ཆེན་གྱི་སྦྱོར་
ལམ་ཆོས་མཆོག་དེ་དེ་གཉིས་ཀ་ཡིན་པའི་ཕྱིར། རྟགས་ཁས། 
གཉིས་པ་རྩེ་མོའི་ཚེསྦྱོར་བཤད་པ། །
༈ འཛམ་བུ་གླིང་གི་སྐྱེ་བོ་སྙེད། །ཅེས་སོགས་ཀྱི་སྐབས་སུ་གཉིས་ལས། དང་པོ་ནི། རྩེ་
མོའི་རྩེ་སྦྱོར་ཐོབ་པའི་སེམས་དཔའ་ཆོས་ཅན། བསོད་ནམས་རྣམ་འཕེལ་བཅུ་དྲུག་ཐོབ་པ་
ཡིན་ཏེ། ཕྱིའི་གཙོ་བོར་གྱུར་པའི་བསོད་ནམས་རྣམ་འཕེལ་བརྒྱད། ནང་གཙོ་བོར་གྱུར་
པའི་དེ་བརྒྱད་ཐོབ་པའི་ཕྱིར། མཐའ་དཔྱད་པ་ལ། སྟོང་གསུམ་གྱི་སེམས་ཅན་དང་མཉམ་
པའི་སངས་རྒྱས་མཆོད་པ་ལས་ལྷག་པ་སོགས་བསོད་རྣམས་རྣམ་འཕེལ་བཅུ་དྲུག་ཐོབ་
པའི་ཐེག་ཆེན་གྱི་ངེས་འབྱེད་ཆ་མཐུན་གཉིས་པ། རྩེ་མོའི་རྩེ་སྦྱོར་གྱི་མཚན་ཉིད་ཡིན།
བྱས་པ་ལ་ཁོ་ན་རེ། ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། མཚོན་བྱ་དེར་ཐལ།

མཚན་ཉིད་དེའི་ཕྱིར་ཏེ་དེ་ཐེག་ཆེན་གྱི་ངེས་འབྱེད་ཆ་མཐུན་གཉིས་པ་ཡིན་པའི་ཕྱིར་ཏེ།
ཐེག་ཆེན་གྱི་སྦྱོར་ལམ་ཆོས་མཆོག་ནས་བགྲངས་པའི་དེ་གཉིས་པ་ཡིན་པའི་ཕྱིར་ཟེར་ན། །
མ་ཁྱབ་བོ། །
གསུམ་པ་བརྗོད་པའི་ཚེ་སྦྱོར་བཤདཔ། 
༈ ཀུན་མཁྱེན་ཉིད་གསུམ་ཆོས་རྣམས་ཀྱི། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི། ཐེག་ཆེན་གྱི་སྦྱོར་ལམ་བཟོད་པ་ཆོས་ཅན། བརྟན་པའི་རྩེ་སྦྱོར་ཡིན་ཏེ། ཐབས་ཤེས་ཀྱི་
རྟོགས་པ་བརྟན་པོ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ་ཡིན་པའི་ཕྱིར།
གཉིས་པ་ལ་མཁྱེན་གསུམ་རྗེས་མཐུན་པ་རྫོགས་པའི་ཤེས་རབ་དང་གཞན་དོན་ལ་མི་ཕྱེད་
པའི་བརྟན་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གསུམ་པ། བཟོད་པའི་རྩེ་སྦྱོར་
གྱི་མཚན་ཉིད་ཡིན་བྱས་པ་ལ་ཁོ་ན་རེ། ཐེག་ཆེན་གྱི་སྦྱོར་ལམ་བཟོད་པ་ལ་གནས་པའི་
སེམས་དཔས་མཁྱེན་གསུམ་རྗེས་མཐུན་པ་ཐོབ་པར་ཐལ། མཚན་ཉིད་དེའི་ཕྱིར། འདོད་
ན། དེས་སངས་རྒྱས་ཀྱི་སྤྱན་རྗེས་མཐུན་པ་ཐོབ་པར་ཐལ་ལོ་ཟེར་ན་མ་ཁྱབ། འདོད་མི་
ནུས་ཏེ། སངས་རྒྱས་ཀྱི་སྤྱན་རྗེས་མཐུན་པ་མ་མཐའ་ཐོབ་པའི་ས་མཚམས་ས་བརྒྱད་པ་
ནས་འཇོག་པའི་ཕྱིར་བྱས་པ་ལ་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་ས་
བདུན་པ་བ་དེས། གཞི་ཤེས་ཀྱི་རྟོགས་རིགས་རྫོགས་པར་ཐོབ་པར་ཐལ། དེས་མཁྱེན་
གསུམ་གྱི་རྟོགས་རིགས་རྫོགས་པར་ཐོབ་པའི་ཕྱིར། འདོད་ན། དེས་ཉན་ཐོས་ཀྱི་རྟོགས་
རིགས་རྫོགས་པར་ཐོབ་པར་ཐལ་ལོ་ཟེར་ན་མ་ཁྱབ། འདོད་མི་ནུས་ཏེ། དམན་ལམ་སྔོན་
དུ་མ་སོང་བའི་བྱང་སེམས་འཕགས་པས་ཉན་རང་གི་རྟོགས་རིགས་རྫོགས་པ་དང་རྣམ་
མཁྱེན་ཐོབ་པ་དུས་མཉམ་པའི་ཕྱིར། 
བཞི་པ་ཚོས་འཚོག་རྩེ་སྦྱོར་བཤད་པ། 
་ཀ ཆོས་མཆོག་རྩེ་སྦྱོར་གྱི་མཚན་ཉིད་རང་གཞན་འདོད་པ་བཅས།
༈ གླིང་བཞི་པ་དང་སྟོང་དག་དང་། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི།

མདོ་ལས་ཆོས་མཆོག་གི་རྩེ་སྦྱོར་བསྟན་པ་ཡིན་ཏེ། མདོ་ལས་ཆོས་མཆོག་གི་རྩེ་སྦྱོར་བསོད་
ནམས་མང་པོས་མཚོན་ནས་བསྟན་པའི་ཕྱིར། མཐའ་དཔྱད་པ་ལ་ཁ་ཅིག མཐོང་ལམ་
སྐྱེད་པའི་ནུས་པ་སྨིན་པའི་ཆ་ནས་ཏིང་ངེ་འཛིན་མཐའ་ཡས་པ་ལ་སེམས་ཀུན་ཏུ་གནས་པ་
ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་པར་དམིགས་པ་དེ། ཆོས་མཆོག་རྩེ་སྦྱོར་
གྱི་མཚན་ཉིད་ཟེར་ན། མཐོང་ལམ་གྱི་རྗེས་སུ་བྱུང་བའི་ཐེག་ཆེན་གྱི་སྦྱོར་ལམ་ཆོས་མཆོག་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། ཆོས་ཅན་དེའི་ཕྱིར། འདོད་ན། །
ཐེག་ཆེན་གྱི་མཐོང་ལམ་སྐྱེད་བྱེད་ཡིན་པར་ཐལ་ལོ། །འདོད་ན། དེའི་སྔ་ལོགས་སུ་བྱུང་བ་
ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། རང་ལུགས་ནི། རང་
གི་འབྲས་བུར་གྱུར་པའི་མཐོང་ལམ་སྐྱེད་པའི་ནུས་པ་སྨིན་པའི་ཆ་ནས་ཏིང་ངེ་འཛིན་པ་ཡ་
མཐའ་ཡས་པ་ལ་སེམས་ཀུན་ཏུ་གནས་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་བཞི་
པར་དམིགས་པ་དེ། ཆོས་མཆོག་གི་རྩེ་སྦྱོར་གྱི་མཚན་ཉིད། །
ཁ། ཤེས་སྒྲིབ་བཟུང་རྟོག་བཤད་པ།
༈ འཇུག་པ་དང་ནི་ལྡོག་པ་ལ། །ཞེས་སོགས་ཀྱི་སྐབས་སུ། གཉིས་ལས། དང་པོ་ནི།
མཐོང་སྤང་དུ་གྱུར་པའི་ཤེས་སྒྲིབ་ཀྱི་རྟོག་པ་ལ་གཉིས་ཡོད་དེ། དེར་གྱུར་པའི་ཤེས་སྒྲིབ་
ལྡོག་པ་གཟུང་རྟོག་དང་། དེར་གྱུར་པའི་ཤེས་སྒྲིབ་འཇུག་པ་གཟུང་རྟོག་གཉིས་ཡོད་པའི་
ཕྱིར། དང་པོ་དེ་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དབྱེ་ན་དགུ་ཡོད་
པའི་ཕྱིར། གཉིས་པ་དེ་ཆོས་ཅན། ཁྱོད་ལ་དགུ་ཡོད་དེ། ཁྱོད་ལ་ཡུལ་གྱི་སྒོ་ནས་དགུ་ཡོད་
པའི་ཕྱིར། བྱས་པ་ལ་ཁོ་ན་རེ། ཐེག་ཆེན་ཀྱི་མཐོང་ལམ་དེ། མཐོང་སྤང་དུ་གྱུར་པའི་ཤེས་
སྒྲིབ་འཇུག་པ་གཟུང་རྟོག་གི་ཡུལ་ཡིན་པར་ཐལ། ཁྱོད་ཀྱི་སྦྱོར་བ་འཐད་པའི་ཕྱིར། འདོད་
ན། དེ་དེའི་ཡུལ་མ་ཡིན་པར་ཐལ། དེ་དེའི་སྣང་ཡུལ་ཡང་མ་ཡིན། དེ་དེའི་ཞེན་ཡུལ་ཡང་
མ་ཡིན་པའི་ཕྱིར་ན་མ་ཁྱབ། དང་པོ་དེར་ཐལ། དེ་རྟོག་པའི་སྣང་ཡུལ་མ་ཡིན་པའི་ཕྱིར།
གཉིས་པ་དེར་ཐལ། དེའི་ཞེན་ཡུལ་མེད་པའི་ཕྱིར། མཐའ་དཔྱད་པ་ལ། ཁ་ཅིག ཐེག་

ཆེན་གྱི་ལམ་འབྲས་བུ་དང་བཅས་པ་ལ་དམིགས་ནས་འཇུག་བྱར་བདེན་པར་ཞེན་པའི་
ཞེན་རིག་ཏེ། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། ཐེག་དམན་གྱི་ལམ་འབྲས་བུ་
དང་བཅས་པ་ལ་དམིགས་ནས་ལྡོག་བྱར་བདེན་པར་ཞེན་པའི་ཞེན་རིག་དེ། ཤེས་སྒྲིབ་
ལྡོག་པ་གཟུང་རྟོག་གི་མཚན་ཉིད་ཟེར་ན། དང་པོ་ལ་ཐེག་ཆེན་གྱི་ཚོགས་ལམ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། མ་གྲུབ་ན་དེར་ཐལ། རང་གི་དམིགས་ཡུལ་དུ་གྱུར་པའི་ཐེག་ཆེན་གྱི་
ལམ་གྱི་འཇུག་བྱ་ལ་དམིགས་ནས་བདེན་པར་ཞེན་པའི་ཞེན་རིག་ཡིན་པའི་ཕྱིར། འདོད་
ན། དེ་ཆོས་ཅན། ཐེག་ཆེན་གྱི་ལམ་འབྲས་བུ་དང་བཅས་པ་ཁྱོད་ཀྱི་དམིགས་ཡུལ་ཡིན་
པར་ཐལ་ལོ། འདོད་མི་ནུས་ཏེ། ཁྱོད་ཀྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་
ཕྱེ་བའི་དམིགས་ཡུལ་ཡིན་ན་ཐེག་ཆེན་གྱི་ཚོགས་ལམ་ཡིན་དགོས་པའི་ཕྱིར། གཉིས་པ་ལ། །
ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་པ་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར་ཏེ། རང་གི་དམིགས་ཡུལ་དུ་གྱུར་
པའི་ཐེག་ཆེན་ལམ་གྱི་ལྡོག་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར། འདོད་ན།
དེ་ཆོས་ཅན། ཐེག་དམན་གྱི་ལམ་འབྲས་བུ་དང་བཅས་པ་ཁྱོད་ཀྱི་དམིགས་ཡུལ་ཡིན་པར་
ཐལ་ལོ། །འདོད་མི་ནུས་ཏེ། ཁྱོད་ཀྱི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་
བའི་དམིགས་ཡུལ་ཡིན་ན་ཉན་ཐོས་ཀྱི་ཚོགས་ལམ་ཡིན་དགོས་པའི་ཕྱིར། ཁ་ཅིག བྱང་
སེམས་ལམ་གྱི་འཇུག་བྱ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིགས་
དེ། ཤེས་སྒྲིབ་འཇུག་པ་གཟུང་རྟོག་གི་མཚན་ཉིད་བྱང་སེམས་ལམ་གྱི་ལྡོག་བྱ་ལ་དམིགས་
ནས་ལྡོག་བྱར་བདེན་པར་ཞེན་པའི་ཞེན་རིག་དེ། ཤེས་སྒྲིབ་ལྡོག་པ་གཟུང་རྟོག་གི་མཚན་
ཉིད་ཟེར་ན། དང་པོ་ལ། ཐེག་ཆེན་གྱི་ཚོགས་ལམ་ལ་དམིགས་ནས་ལོངས་སྤྱད་བྱར་བདེན་
པར་ཞེན་པའི་ཞེན་རིག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་ན།
དེར་ཐལ། དེ་རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱ་ལ་དམིགས་

ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར་ཏེ། ཆོས་ཅན་དེའི་
ཕྱིར། འདོད་མི་ནུས་ཏེ། བྱང་སེམས་ལམ་གྱི་འཇུག་བྱ་ཁྱོད་ཀྱི་དམིགས་ཡུལ་མ་ཡིན་པའི་
ཕྱིར། མཚན་ཉིད་ཕྱི་མ་ལ་ཉན་ཐོས་ཀྱི་ཚོགས་ལམ་ལ་དམིགས་ནས་ལོངས་སྤྱད་བྱར་
བདེན་པར་ཞེན་པའི་ཞེན་རིག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། །
རྟགས་གྲུབ་སྟེ། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱ་ལ་དམིགས་
ནས་ལོངས་སྤྱད་བྱར་བདེན་པར་ཞེན་པའི་ཞེན་རིག་ཡིན་པའི་ཕྱིར་ཏེ། ཆོས་ཅན་དེའི་
ཕྱིར། འདོད་མི་ནུས་ཏེ། བྱང་སེམས་ལམ་གྱི་ལྡོག་བྱ་ཁྱོད་ཀྱི་དམིགས་ཡུལ་མ་ཡིན་པའི་
ཕྱིར། ཁ་ཅིག རང་གི་དམིགས་ཡུལ་དུ་གྱུར་པའི་འཇུག་བྱའི་ཆོས་ལ་དམིགས་ནས་འཇུག་
བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་དེ། །
མཐོང་སྤང་ཤེས་སྒྲིབ་འཇུག་པར་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་
པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་ནས་འཇུག་བྱའི་གཟུང་བར་བདེན་
པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་དེ། སྐབས་འདིར་དངོས་སུ་
བསྟན་པའི་མཐོང་སྤང་ཤེས་སྒྲིབ་འཇུག་པ་གཟུང་རྟོག་གི་མཚན་ཉིད། རང་གི་དམིགས་
ཡུལ་དུ་གྱུར་པའི་བྱང་སེམས་ལམ་གྱི་ལྡོག་བྱའི་ཆོས་ལ་དམིགས་ནས་ལྡོག་བྱའི་གཟུང་བར་
བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་དེ། མཐོང་སྤང་ཤེས་སྒྲིབ་
ལྡོག་པ་གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་
དོར་བྱ་ཡང་ཡིན། དམན་པའི་ལམ་གྱི་བླང་བྱ་ཡང་ཡིན་པའི་གཞི་མཐུན་པར་དམིགས་
ནས་བྱང་སེམས་ལམ་གྱི་ལྡོག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་
འཛིན་ཀུན་བརྟགས་དེ། སྐབས་འདིར་དངོས་སུ་བསྟན་པའི་མཐོང་སྤང་ཤེས་སྒྲིབ་ལྡོག་པ་
གཟུང་རྟོག་གི་མཚན་ཉིད་ཟེར་ན། ཤེས་སྒྲིབ་འཇུག་པ་གཟུང་རྟོག་ཡིན་ན། རང་གི་
དམིགས་ཡུལ་དུ་གྱུར་པའི་བྱང་སེམས་ལམ་གྱི་འཇུག་བྱའི་ཆོས་ལ་དམིགས་པས་ཁྱབ་པར་
ཐལ། ཤེས་སྒྲིབ་ལྡོག་པ་གཟུང་རྟོག་ཡིན་ན་རང་གི་དམིགས་ཡུལ་དུ་གྱུར་པའི་བྱང་སེམས

ལམ་གྱི་ལྡོག་བྱའི་ཆོས་ལ་དམིགས་པས་ཁྱབ་པའི་ཕྱིར། རྟགས་ཁས། འདོད་ན། ཉན་ཐོས་
ཀྱི་ཚོགས་ལམ་ལ་དམིགས་ནས་བྱང་སེམས་ལམ་གྱི་འཇུག་བྱའི་གཟུང་བར་བདེན་པར་
ཞེན་པས་རབ་ཏུ་ཕྱེ་བའི་བདེན་འཛིན་ཀུན་བརྟགས་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དེ་ཆོས་ཅན། དེར་ཐལ། རང་གི་དམིགས་ཡུལ་དུ་གྱུར་པའི་འཇུག་བྱའི་ཆོས་ལ་
དམིགས་ནས་འཇུག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་འཛིན་
ཀུན་བརྟགས་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། ཉན་ཐོས་ཚོགས་ལམ་
དེ་འཇུག་བྱའི་གཟུང་བ་ཡིན་པའི་ཕྱིར། དེར་ཐལ། དེ་ཉན་ཐོས་ཚོགས་ལམ་པའི་འཇུག་བྱ་
ཡིན་པའི་ཕྱིར། རྩ་བར་འདོད་མི་ནུས་ཏེ། ཉན་ཐོས་ཀྱི་ཚོགས་ལམ་དེ་བྱང་སེམས་ལམ་གྱི་
འཇུག་བྱའི་གཟུང་བ་མ་ཡིན་པའི་ཕྱིར། གཞན་ཡང་། ཉན་ཐོས་ཀྱི་ཚོགས་ལམ་ལ་དམིགས་
ནས་བྱང་སེམས་ལམ་གྱི་ལྡོག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་བདེན་
འཛིན་ཀུན་བརྟགས་ཆོས་ཅན། རང་གི་དམིགས་ཡུལ་དུ་གྱུར་པའི་བྱང་སེམས་ལམ་གྱི་ལྡོག་
བྱའི་ཆོས་ལ་དམིགས་ནས་ལྡོག་བྱའི་གཟུང་བར་བདེན་པར་ཞེན་པས་རབ་ཏུ་ཕྱེ་བའི་
བདེན་འཛིན་ཀུན་བརྟགས་ཡིན་པར་ཐལ། མཐོང་སྤང་ཤེས་སྒྲིབ་ལྡོག་པ་གཟུང་རྟོག་ཡིན་
པའི་ཕྱིར། ཁྱབ་པ་ཁས། འདོད་ན། ཉན་ཐོས་ཀྱི་ཚོགས་ལམ་ཆོས་ཅན། ཁྱོད་ལ་དམིགས་
ནས་ལྡོག་བྱའི་གཟུང་བར་བདེན་པར་ཞེན་པའི་བདེན་འཛིན་ཀུན་བརྟགས་ཡོད་པར་ཐལ་
ལོ། །འདོད་ན། དེ་ཆོས་ཅན། ལྡོག་བྱའི་གཟུང་བ་ཡིན་པར་ཐལ་ལོ། །འདོད་མི་ནུས་ཏེ།
འཇུག་བྱའི་གཟུང་བ་ཡིན་པའི་ཕྱིར། དེར་ཐལ། ཉན་ཐོས་ཚོགས་ལམ་པའི་འཇུག་བྱ་ཡིན་
པའི་ཕྱིར། རང་ལུགས་ལ། རང་གི་དམིགས་ཡུལ་དུ་གྱུར་པའི་ཐེག་ཆེན་ལམ་གྱི་འཇུག་བྱ་
ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག ཤེས་སྒྲིབ་འཇུག་པ་
གཟུང་རྟོག་གི་མཚན་ཉིད། རང་གི་དམིགས་ཡུལ་དུ་གྱུར་པའི་ཐེག་ཆེན་ལམ་གྱི་ལྡོག་བྱ་ལ་
དམིགས་ནས་ལོངས་སྤྱད་བྱར་བདེན་པར་ཞེན་པའི་ཞེན་རིག ཤེས་སྒྲིབ་ལྡོག་པ་གཟུང་
རྟོག་གི་མཚན་ཉིད།

ག ཤེས་སྒྲིབ་འཛིན་རྟོག་བཤད་པ།
༈ སོ་སོའི་སྐྱེ་བོ་འཕགས་དབྱེ་བས། །ཞེས་སོགས་ཀྱི་སྐབས་སུ། སྦྱོར་བ་ནི། ཤེས་སྒྲིབ་
འཛིན་རྟོག་ཆོས་ཅན། ཁྱོད་ལ་དབྱེ་ན་གཉིས་ཡོད་དེ། ཤེས་སྒྲིབ་རྫས་འཛིན་རྟོག་པ་དང་།
ཤེས་སྒྲིབ་བཏགས་འཛིན་རྟོག་པ་གཉིས་ཡོད་པའི་ཕྱིར། དེ་གཉིས་ཀ་ལ་དགུ་དགུ་ཡོད་དེ།
དེ་གཉིས་ཀ་ལ་ཡུལ་གྱི་སྒོ་ནས་དགུ་དགུ་ཡོད་པའི་ཕྱིར། 
ང༌། བྱང་ཆུབ་ཆེན་པོ་བཤད་པ།
༈ དྲི་མ་ཟད་དང་མི་སྐྱེ་བའི། །ཞེས་སོགས་གྱིས་སྐབས་སུ། གཉིས་ལས། དང་པོ་ནི། རྣམ་
མཁྱེན་ཆོས་ཅན། བྱང་ཆུབ་ཆེན་པོ་ཡིན་ཏེ། ཟད་མི་སྐྱེ་ཤེས་པའི་ཡེ་ཤེས་མཐར་ཐུག་ཡིན་
པའི་ཕྱིར། རྣམ་མཁྱེན་ཆོས་ཅན། ཟད་པ་ཤེས་པའི་བྱང་ཆུབ་ཆེན་པོ་ཡིན་ཏེ། དྲི་མ་ཟད་
པ་དོན་དམ་པར་མེད་པར་མངོན་སུམ་དུ་རྟོགས་པའི་ཡེ་ཤེས་མཐར་ཐུག་ཡིན་པའི་ཕྱིར།
རྣམ་མཁྱེན་ཆོས་ཅན། མི་སྐྱེ་ཤེས་པའི་བྱང་ཆུབ་ཆེན་པོ་ཡིན་ཏེ། དྲི་མ་དོན་དམ་པར་སྐྱེ་བ་
མེད་པར་མངོན་སུམ་དུ་རྟོགས་པའི་ཡེ་ཤེས་མཐར་ཐུག་ཡིན་པའི་ཕྱིར། གཉིས་པ་ལ། ཁ་
ཅིག དྲི་མ་ཟད་མི་སྐྱེ་བདེན་མེད་དུ་མངོན་སུམ་དུ་རྟོགས་པའི་ཡེ་ཤེས་དེ། བྱང་ཆུབ་ཆེན་
པོའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེའི་ཕྱིར།
ཁ་ཅིག དྲི་མ་ཟད་མི་སྐྱེ་བདེན་མེད་དུ་མངོན་སུམ་དུ་རྟོགས་པའི་མཐར་ཕྱིན་པའི་ཡེ་ཤེས་
དེ། བྱང་ཆུབ་ཆེན་པོའི་མཚན་ཉིད་ཟེར་ན། ལོངས་སྐུ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར་ཏེ། འབྲས་བུ་ཆོས་སྐུ་ཡིན་པའི་ཕྱིར། འདོད་ན། དེ་ཆོས་ཅན། ཡེ་ཤེས་
ཡིན་པར་ཐལ་ལོ། །བྱས་པ་ལ་ཁོ་ན་རེ། ཉན་ཐོས་དགྲ་བཅོམ་པ་དེ་ཉན་ཐོས་ཀྱི་བྱང་ཆུབ་
ཆེན་པོ་ཡིན་པར་ཐལ། ལོངས་སྐུ་བྱང་ཆུབ་ཆེན་པོ་ཡིན་པའི་ཕྱིར་ན་མ་ཁྱབ། གཞན་ཡང་།
ལོངས་སྐུ་བྱང་ཆུབ་ཆེན་པོ་ཡིན་པར་ཐལ། ངོ་བོ་ཉིད་སྐུ་དེ་དེ་ཡིན་པའི་ཕྱིར་ཏེ། འགོག་པ་
ལ་སྟོང་པ་ཉིད་སྐྱེ་བ་དང་འགག་པ་དང་ཞེས་པའི་ཐད་ཀྱི་རྣམ་བཤད་ལས། སངས་རྒྱས་

འཕགས་པ་བྱང་ཆུབ་ཆེན་པོ་ཡིན་པར་བཤད་པའི་ཕྱིར་དང་། རྒྱུད་བླ་མ་ལས། བཟོ་དང་
སྐྱེ་བ་བྱང་ཆུབ་ཆེ། །ཞེས་སྤྲུལ་སྐུ་བྱང་ཆུབ་ཆེན་པོ་ཡིན་པར་བཤད་པའི་ཕྱིར། ཁ་ཅིག
གནས་སྐབས་ཀྱི་བྱང་ཆེན་མེད་ཟེར་ན། འོ་ན། རྣམ་བཤད་ལས། མཐའི་བྱང་ཆེན་གྱི་རྒྱུ་
ཡང་སྟོན་པ་ཡིན་མོད་ཀྱི། གནས་སྐབས་ཀྱི་བྱང་ཆུབ་ཆེན་པོ་མཐོང་ལམ་རྩེ་སྦྱོར་གྱི་རྒྱུ་སྟོན་
པ་ལ་ངེས་པར་སྦྱར་བར་བྱ་བ་ཁོ་ནའོ། །ཞེས་བཤད་པ་མི་འཐད་པར་ཐལ་ལོ། ། ༈ རང་
ལུགས་ལ། དྲི་མ་ཟད་མི་སྐྱེ་བདེན་མེད་དུ་མངོན་སུམ་དུ་རྟོགས་པའི་མཐར་ཕྱིན་པའི་ཡེ་
ཤེས་དང་ལྡན་པ་དེ། བྱང་ཆུབ་ཆེན་པོའི་མཚན་ཉིད། དེ་ལ་དབྱེ་ན། སྐུ་གསུམ་དུ་ཡོད།
བྱས་པ་ལ་ཁོ་ན་རེ། ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། དེ་ཆོས་ཅན། ཡེ་ཤེས་དང་ལྡན་པར་ཐལ། འདོད་ན། དེ་ཆོས་ཅན། སེམས་
ལྡན་ཡིན་པར་ཐལ་ལོ་ཟེར་ན། མ་ཁྱབ་བོ། ། 
ཅ། སྒྲིབ་གཉིས་བདེན་གྲུབ་དང་སངས་རྒྱས་ཀྱིས་དེ་སྤངས་པ་ཁས་ལེན་པ་
གཉིས་འགལ་བར་བསྟན་པ། 
༈ གཞན་གྱི་ཆོས་རྣམས་ཀྱང་ཡོད་ལ། །ཞེས་སོགས་ཀྱི་སྐབས་སུ། མཐའ་དཔྱད་པ་ལ། ཁ་
ཅིག དངོས་སྨྲ་བས་ཆོས་ཐམས་ཅད་བདེན་གྲུབ་ཏུ་དམ་བཅས་ནས་སྟོན་པ་སངས་རྒྱས་
ཀྱིས་ཤེས་སྒྲིབ་སྤངས་པར་ཁས་བླངས་པ་ལ། རྗེ་བཙུན་བྱམས་མགོན་གྱིས་མཚར་དུ་བརྩིས་
པའི་རྒྱུ་མཚན་ཡོད་དེ། ཆོས་ཐམས་ཅད་བདེན་པར་གྲུབ་ན་སྟོན་པ་སངས་རྒྱས་ཀྱི་ཤེས་
སྒྲིབ་མ་སྤངས་དགོས་པའི་ཕྱིར། ཟེར་ན། སེམས་ཙམ་པས་ཆོས་ཐམས་ཅད་བདེན་གྲུབ་ཏུ་
ཁས་ལེན་པར་ཐལ། སྦྱོར་བ་འཐད་པའི་ཕྱིར། འདོད་ན། དེས་ཀུན་བརྟགས་བདེན་གྲུབ་
ཏུ་ཁས་ལེན་པར་ཐལ་ལོ། །འདོད་མི་ནུས་ཏེ། དེས་དེ་བདེན་མེད་དུ་ཁས་ལེན་པའི་ཕྱིར།
རང་ལུགས་ལ། སེམས་ཙམ་པས་སྒྲིབ་གཉིས་བདེན་གྲུབ་ཏུ་དམ་བཅས་ནས་སྟོན་པ་སངས་
རྒྱས་ཀྱིས་ཤེས་སྒྲིབ་སྤངས་པར་ཁས་བླངས་པ་ལ་རྗེ་བཙུན་བྱམས་མགོན་གྱིས་མཚར་དུ་
བརྩིས་པའི་རྒྱུ་མཚན་ཡོད་དེ། སྒྲིབ་གཉིས་བདེན་པར་གྲུབ་ན་སྟོན་པ་སངས་རྒྱས་ཀྱིས་

ཤེས་སྒྲིབ་མ་སྤངས་དགོས་པའི་ཕྱིར།
ཆ། རྣལ་འབྱོར་གྱི་ས་བཤད་པ།
༈ དེ་ལ་སྐྱེ་བ་དང་འཇིག་པས་སྟོང་པའི་ཕྱིར། ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། ཉེར་ལེན་གྱི་ཕུང་པོ་ཆོས་ཅན། ཚོགས་རྒྱུན་གང་ལ་བརྟེན་ནས་བཏགས་པ་ཙམ་མ་
ཡིན་པའི་གང་ཟག་གི་བདག་གིས་སྟོང་སྟེ། སྐྱེ་འཇིག་ཅན་ཡིན་པའི་ཕྱིར། ཁྱབ་སྟེ། གང་
ཟག་གི་བདག་ཡིན་ན་སྐྱེ་འཇིག་མི་བྱེད་དགོས་པའི་ཕྱིར། མཐའ་དཔྱད་པ་ལ། ཁ་ཅིག
རྣལ་འབྱོར་གྱི་ས་དེ་ལ་གང་ཟག་གི་བདག་མེད་རྟོགས་པའི་རྣལ་འབྱོར་གྱི་ས། གཟུང་བ་
བདེན་མེད་དུ་རྟོགས་པའི་རྣལ་འབྱོར་གྱི་ས། འཛིན་པ་བདེན་མེད་དུ་རྟོགས་པའི་རྣལ་
འབྱོར་གྱི་ས། སྤྲོས་བྲལ་རྟོགས་པའི་རྣལ་འབྱོར་གྱི་ས་དང་བཞི་ལས། དང་པོ་ནི། ཉན་ཐོས་
སྡེ་གཉིས། གཉིས་པ་སེམས་ཙམ་རྣམ་བདེན་པ། གསུམ་པ་སེམས་ཙམ་རྣམ་རྫུན་པ། བཞི་
པ་དབུ་མ་པ་ལ་སྦྱོར་རོ། །ཟེར་ན། གཟུང་བ་རྫས་གཞན་མ་ཡིན་པར་ཚད་མས་ངེས་པའི་
གང་ཟག་ཡིན་ན། འཛིན་པ་རྫས་གཞན་མ་ཡིན་པར་ཚད་མས་ངེས་པའི་གང་ཟག་ཡིན་
པས་མ་ཁྱབ་པར་ཐལ། ཁྱོད་ཀྱི་རྣལ་འབྱོར་གྱི་ས་དེ་ལ་དེ་བཞིར་འབྱེད་རིགས་པའི་ཕྱིར།
འདོད་ན། དེ་ཁྱབ་པར་ཐལ། སྔོན་པོ་སྔོན་སྣང་དབང་ཤེས་དང་རྫས་གཞན་མ་ཡིན་པར་
ཚད་མས་ངེས་པའི་གང་ཟག་ཡིན་ན། སྔོན་སྣང་དབང་ཤེས་སྔོན་པོ་དང་རྫས་གཞན་མ་
ཡིན་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། ། སྔོན་པོ་སྔོན་སྣང་དབང་
ཤེས་དང་རྫས་གཞན་མ་ཡིན་པར་ཚད་མས་གྲུབ་པའི་གང་ཟག་ཡིན་ན། སྔོན་སྣང་དབང་
ཤེས་སྔོན་པོ་དང་རྫས་གཞན་མ་ཡིན་པར་ཚད་མས་གྲུབ་པའི་གང་ཟག་ཡིན་དགོས་པའི་
ཕྱིར། ཁ་ཅིག རྣལ་འབྱོར་གྱི་ས་དེ་ལ་སྔར་ལྟར་བཞིར་ཕྱེ་ནས། གཟུང་མེད་རྟོགས་ཞེས་པ་
གཟུང་བ་རང་བཞིན་མེད་པར་རྟོགས་པ་ལ་བྱེད་པ་དང་། འཛིན་མེད་རྟོགས་ཞེས་པ།
འཛིན་པ་རང་བཞིན་མེད་པར་རྟོགས་པ་ལ་བྱེད་ཅིང་། རྣལ་འབྱོར་གྱི་ས་དང་པོ་ཉན་ཐོས་
སྡེ་པ། གཉིས་པ་རང་རྒྱལ། གསུམ་པ་སེམས་ཙམ་པའི་ལྟ་བ་ལ་སྦྱོར་ཟེར་ན། དེ་མི་འཐད་

པར་ཐལ། རང་སངས་རྒྱས་དང་སེམས་ཙམ་པ་གཉིས་ཀྱི་བསྒོམ་བྱའི་གཙོ་བོའི་ལྟ་བ་ལ་
མཐོ་དམན་གྱི་ཁྱད་པར་མེད་པའི་ཕྱིར། གཞན་ཡང་། ཁྱོད་ཀྱི་རྣལ་འབྱོར་གྱི་ས་དེ་ལ་
བཞིར་འབྱེད་མི་རིགས་པར་ཐལ། ཆོས་གཅིག་གི་སྟེང་དུ་བདེན་མེད་ཚད་མས་ངེས་ན་
ཆོས་གཞན་གྱི་སྟེང་དུ་བདེན་པར་ཡོད་མེད་བློ་ཁ་ཕྱོགས་པ་ཙམ་གྱིས་བདེན་མེད་དུ་རྟོགས་
ནུས་པའི་ཕྱིར་ཏེ། བཞི་བརྒྱ་པ་ལས། གང་གིས་དངོས་གཅིག་དེ་བཞིན་ཉིད་མཐོང་བ། །དེ་
ཡིས་དངོས་ཀུན་དེ་བཞིན་ཉིད་དུ་མཐོང་། །ཞེས་བཤད་པའི་ཕྱིར། གཞན་ཡང་། སེམས་
ཙམ་པས་ཡང་དག་མ་ཡིན་པའི་ཀུན་རྟོག་བདེན་མེད་དུ་ཚད་མས་ངེས་པར་ཐལ། དེས་
འཛིན་པ་བདེན་མེད་དུ་ཚད་མས་ངེས་པའི་ཕྱིར། འདོད་མི་ནུས་ཏེ། དེས་དེ་བདེན་གྲུབ་
ཏུ་ཁས་ལེན་པའི་ཕྱིར་ཏེ། དབུས་མཐའ་ལས། ཡང་དག་མ་ཡིན་ཀུན་རྟོག་ཡོད། །ཅེས་པའི་
གཞུང་འདི་དེའི་རང་གཞུང་རྣམ་དག་ཡིན་པའི་ཕྱིར། གཞན་ཡང་། སེམས་ཙམ་པས་ཆོས་
ཀྱི་བདག་འཛིན་བདེན་མེད་དུ་ཚད་མས་ངེས་པར་ཐལ། དེས་འཛིན་པ་བདེན་མེད་དུ་
ཚད་མས་ངེས་པའི་ཕྱིར། རྟགས་ཁས། འདོད་མི་ནུས་ཏེ། དེས་ཆོས་ཀྱི་བདག་འཛིན་
བདེན་གྲུབ་ཏུ་ཁས་ལེན་པའི་ཕྱིར། མཁས་པ་ཁ་ཅིག་གིས། བདག་མེད་རྟོགས་པའི་རྣལ་
འབྱོར་གྱི་ས་ལ་གསུམ་དུ་གྲངས་ངེས་པ་ཡིན་ཏེ། གང་ཟག་གི་བདག་མེད་རྟོགས་པའི་རྣལ་
འབྱོར་གྱི་ས། གཉིས་སྟོང་རྟོགས་པའི་རྣལ་འབྱོར་གྱི་ས། བདེན་མེད་རྟོགས་པའི་རྣལ་
འབྱོར་གྱི་ས་དང་བཅས་པ་གསུམ་དུ་གྲངས་ངེས་པའི་ཕྱིར་ཏེ། བསྒོམ་བྱ་བདག་མེད་ལ་
ཡང་གསུམ་དུ་གྲངས་ངེས། སྤང་བྱ་བདག་འཛིན་ལ་ཡང་གསུམ་གྲངས་ངེས་པའི་ཕྱིར་ཟེར་
ན། འོ་ན། བདེན་མེད་རྟོགས་པའི་རྣལ་འབྱོར་གྱི་ས་ཡིན་ན། བདག་མེད་རྟོགས་པའི་རྣལ་
འབྱོར་གྱི་ས་ཡིན་དགོས་པར་ཐལ། ཁྱོད་ཀྱི་དབྱེ་བ་འཐད་པའི་ཕྱིར། འདོད་ན། ཐེག་ཆེན་
གྱི་མཐོང་ལམ་སྡུག་བསྔལ་ཆོས་བཟོད་ཆོས་ཅན། དེར་ཐལ། དེའི་ཕྱིར་ཏེ། ཆོས་ཅན་དེའི་
ཕྱིར། འདོད་ན། དེས་བདག་མེད་མངོན་སུམ་དུ་རྟོགས་པར་ཐལ། འདོད་པའི་ཕྱིར།
འདོད་ན། བདག་མེད་དེའི་དངོས་གཞལ་ཡིན་པར་ཐལ་ལོ། །འདོད་ན། བདག་མེད་ཆོས་

ཅན། དོན་དམ་བདེན་པ་ཡིན་པར་ཐལ་ལོ། །འདོད་མི་ནུས་ཏེ། ཀུན་རྫོབ་བདེན་པ་ཡིན་
པའི་ཕྱིར། གཞན་ཡང་། བདེན་འཛིན་ཡིན་ན་བདག་འཛིན་ཡིན་དགོས་པར་ཐལ། སྤང་
བྱ་བདག་འཛིན་ལ་གསུམ་དུ་གྲངས་ངེས་པའི་ཕྱིར། འདོད་ན། ཉན་ཐོས་དགྲ་བཅོམ་པས་
བདག་འཛིན་མ་སྤངས་པར་ཐལ། འདོད་པ་གང་ཞིག དེས་བདེན་འཛིན་མ་སྤངས་པའི་
ཕྱིར། འདོད་ན། དེས་འཁོར་བ་མ་སྤངས་པར་ཐལ་ལོ། །ཡང་ཁ་ཅིག གང་ཟག་གི་བདག་
མེད་མངོན་སུམ་དུ་རྟོགས་པའི་རྣལ་འབྱོར་གྱི་ས་དེ། རྣལ་འབྱོར་གྱི་ས་དང་པོའི་མཚན་
ཉིད་ཟེར་ན། བདག་མེད་རྟོགས་པའི་ཉན་ཐོས་ཀྱི་ཚོགས་ལམ་ཆོས་ཅན། གང་ཟག་གི་
བདག་མེད་མངོན་སུམ་དུ་རྟོགས་པའི་རྣལ་འབྱོར་གྱི་ས་ཡིན་པར་ཐལ། རྣལ་འབྱོར་གྱི་ས་
དང་པོ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། གོང་དུ་འདོད་མི་ནུས་ཏེ། ཆོས་ཅན་དེ་
དང་གཅིག་ཡིན་པའི་ཕྱིར། ཁ་ཅིག བདག་མེད་རྟོགས་པའི་ལམ་ཞུགས་ཀྱི་མཁྱེན་པ་དེ།
རྣལ་འབྱོར་གྱི་ས་དང་པོའི་མཚན་ཉིད། ཟེར་ན་རྣམ་མཁྱེན་ཆོས་ཅན། རྣལ་འབྱོར་གྱི་ས་
དང་པོ་ཡིན་པར་ཐལ། མཚན་ཉིད་དེའི་ཕྱིར། ཡང་ཁ་ཅིག་ཉན་ཐོས་ཀྱི་རྟོགས་རིགས་སུ་
གནས་པའི་མཁྱེན་པ་དེ། རྣལ་འབྱོར་གྱི་ས་དང་པོའི་མཚན་ཉིད། ཟེར་ན། ཉན་ཐོས་
མཐོང་ལམ་པའི་རྒྱུད་ཀྱི་ཐར་པ་དོན་གཉེར་གྱི་བློ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། དེ་ཆོས་ཅན། བདག་མེད་རྟོགས་པའི་རྣལ་འབྱོར་གྱི་ས་ཡིན་
པར་ཐལ་ལོ། །འདོད་ན། དེ་ཆོས་ཅན། གང་ཟག་གི་བདག་མེད་རྟོགས་པར་ཐལ་ལོ། །ཁ་
ཅིག ཉན་ཐོས་ཀྱི་ཤེས་རབ་ཀྱི་རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ།
རྣལ་འབྱོར་གྱི་ས་དང་པོའི་མཚན་ཉིད་ཟེར་ན། ཉན་ཐོས་མཐོང་ལམ་པའི་རྒྱུད་ཀྱི་ཐར་པ་
དོན་གཉེར་གྱི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན་དེ་ཆོས་
ཅན། བདག་མེད་རྟོགས་པའི་རྣལ་འབྱོར་གྱི་ས་ཡིན་པར་ཐལ་ལོ། །འདོད་ན། དེ་ཆོས་ཅན།
གང་ཟག་གི་བདག་མེད་རྟོགས་པར་ཐལ་ལོ། །ཡང་ཁ་ཅིག ཉན་ཐོས་ཀྱི་ཤེས་རབ་ཀྱི་
རྟོགས་རིགས་སུ་གནས་པའི་ལམ་ཞུགས་ཀྱི་མཁྱེན་པ་དེ། སྐབས་འདིར་དངོས་སུ་བསྟན་

པའི་རྣལ་འབྱོར་གྱི་ས་དང་པོའི་མཚན་ཉིད་ཟེར་ན། བྱང་སེམས་མཐོང་ལམ་པའི་རྒྱུད་ཀྱི་
འདུས་བྱས་མི་རྟག་པར་རྟོགས་པའི་བློ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་
ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དེ་གང་ཟག་གི་བདག་མེད་རྟོགས་
པའི་རྣལ་འབྱོར་གྱི་ས་ཡིན་པར་ཐལ་ལོ། །འདོད་ན། འདུས་བྱས་མི་རྟག་པར་རྟོགས་པའི་
བློ་ཡིན་ན་གང་ཟག་གི་བདག་མེད་རྟོགས་པའི་བློ་ཡིན་དགོས་པར་ཐལ། འདོད་པའི་ཕྱིར།
འདོད་ན། འདུས་བྱས་མི་རྟག་པར་ཚད་མས་ངེས་པའི་གང་ཟག་ཡིན་ན། གང་ཟག་གི་
བདག་མེད་ཚད་མས་ངེས་པའི་གང་ཟག་ཡིན་དགོས་པར་ཐལ། འདོད་པའི་ཕྱིར། རང་
ལུགས་ལ། ཞི་ལྷག་ཟུང་འབྲེལ་གྱིས་ཟིན་པའི་མངོན་རྟོགས་གང་ཞིག ཡོན་ཏན་དུ་མའི་
རྟེན་བྱེད་པ་དེ། རྣལ་འབྱོར་གྱི་སའི་མཚན་ཉིད། དེ་ལ་རྟེན་གྱི་སྒོ་ནས་དབྱེ་ན། ཉན་ཐོས།
རང་རྒྱལ། ཐེག་ཆེན་གྱི་རྣལ་འབྱོར་གྱི་ས་དང་གསུམ་ཡོད། ཡུལ་གྱི་སྒོ་ནས་དབྱེ་ན། གང་
ཟག་གི་བདག་མེད་རྟོགས་པའི་རྣལ་འབྱོར་གྱི་ས། གཉིས་སྟོང་རྟོགས་པའི་རྣལ་འབྱོར་གྱི་
ས། བདེན་མེད་རྟོགས་པའི་རྣལ་འབྱོར་གྱི་ས། གསུམ་ཡོད། ས་མཚམས་ཚོགས་ལམ་ནས་
སངས་རྒྱས་ཀྱི་སའི་བར་ན་ཡོད། རྩོད་པ་སྤོང་པ་ལ་ཁོ་ན་རེ། བྱང་སེམས་ཚོགས་ལམ་པའི་
རྒྱུད་ཀྱི་གང་ཟག་གི་བདག་མེད་རྟོགས་པའི་མཁྱེན་པ་ཆོས་ཅན། བྱང་སེམས་ཀྱི་རྣལ་
འབྱོར་གྱི་ས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་བྱང་སེམས་ཀྱི་
རྣལ་འབྱོར་གྱི་ས་དང་པོ་ཡིན་པར་ཐལ་ལོ། །འདོད་ན། དེ་ཆོས་ཅན། བྱང་སེམས་ཀྱི་ས་
དང་པོ་ཡིན་པར་ཐལ་ལོ། །ཟེར་ན་མ་ཁྱབ། 
ཇ། ལྷན་ཅིག་དམིགས་ངེས་བཤད་པ།
༈ སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར། ཞེས་སོགས་ཀྱི་སྐབས་སུ་
གཉིས་ལས། དང་པོ་ནི། སྔོན་པོ་དང་སྔོ་འཛིན་དབང་མངོན་གཉིས་ཆོས་ཅན། རྫས་
གཞན་མ་ཡིན་ཏེ། ལྷན་ཅིག་དམིགས་ངེས་ཡིན་པའི་ཕྱིར། མཐའ་དཔྱད་པ་ལ། ཁ་ཅིག་
སྔོན་པོ་དང་སྔོན་པོ་འཛིན་པའི་བློ་གཉིས་ཆོས་ཅན། རྫས་གཞན་མ་ཡིན་ཏེ། ལྷན་ཅིག་

དམིགས་ངེས་ཡིན་པའི་ཕྱིར་ཟེར་ན། འོ་ན་སྔོན་པོ་འཛིན་པའི་བློ་ཡོད་ན་སྔོན་པོ་ཡོད་པས་
ཁྱབ་པར་ཐལ། སྔོན་པོ་དང་སྔོན་པོ་འཛིན་པའི་བློ་གཉིས་ལྷན་ཅིག་དམིགས་ངེས་ཡིན་
པའི་ཕྱིར། འདོད་ན། སྔོན་པོ་ཚད་མས་མ་དམིགས་པའི་ས་ཕྱོགས་ཆོས་ཅན། དེར་ཐལ།
་ཉ། བདེན་པར་མེད་པའི་དཔེ་རྟགས་འགོད་པ།
༈ དེ་ཡང་རྟེན་ཅིང་འབྲེལ་བར་འབྱུང་བའི་ཕྱིར། ཞེས་སོགས་ཀྱི་སྐབས་སུ། སྦྱོར་བ་
འགོད་པ་ནི། གཉིས་མེད་ཀྱི་ཡེ་ཤེས་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་
ཕྱིར། དཔེར་ན་སྒྱུ་མ་བཞིན། །
ཏ། འདི་ལ་བསལ་བྱ་ཅི་ཡང་མེད་ཅེས་པའི་ཚིག་དོན། །
༈ འདི་ལ་བསལ་བྱ་ཅི་ཡང་མེད། །ཅེས་སོགས་ཀྱི་སྐབས་སུ། གཉིས་ལས། དང་པོ་ནི།
ཁམས་རང་བཞིན་གྱིས་དག་པ་འདི་ལ་བདག་གཉིས་སྔར་ཡོད་གསར་དུ་བསལ་བར་བྱ་
མེད་དེ། དེ་ལ་བདག་གཉིས་སྔར་ཡོད་མ་མྱོང་བའི་ཕྱིར། དེ་ལ་བདག་མེད་གཉིས་སྔར་
མེད་གསར་དུ་གཞག་པར་བྱ་བ་མེད་དེ། བདག་གཉིས་མེད་པ་དེ་བདག་མེད་གཉིས་ཀྱི་
རང་བཞིན་ཡིན་པའི་ཕྱིར། བྱང་སེམས་འཕགས་པའི་རྒྱུད་ཀྱི་སྟོང་ཉིད་མངོན་སུམ་དུ་
རྟོགས་པའི་ཤེས་རབ་ཆོས་ཅན། ཡང་དག་པའི་ལྟ་བ་ཡིན་ཏེ། གནས་ལུགས་མངོན་སུམ་དུ་
རྟོགས་པའི་ལྟ་བ་ཡིན་པའི་ཕྱིར། ཐབས་ཤེས་ཁྱད་པར་ཅན་གྱིས་ཟིན་པའི་སྒོ་ནས་གནས་
ལུགས་རྟོགས་པའི་ལྟ་བ་བསྒོམས་པ་ལ་ཆོས་ཅན། དགོས་པ་ཡོད་དེ། སངས་རྒྱས་ཀྱི་གོ་
འཕང་ཐོབ་པར་བྱ་བའི་ཆེད་ཡིན་པའི་ཕྱིར། མཐའ་དཔྱད་པ་ལ། འདི་ལ་བསལ་བྱ་ཅི་
ཡང་མེད། །ཅེས་པའི་གཞུང་འདི་མངོན་རྟོགས་རྒྱན་གྱི་རང་གཞུང་ཡིན། བྱས་པ་ལ། ཁོ་ན་
རེ། དེ་ཡིན་ན་དེའི་རང་གཞུང་ཡིན་དགོས་པར་ཐལ། དམ་བཅའ་འཐད་པའི་ཕྱིར།
འདོད་ན། རྒྱུད་བླ་མའི་ནང་ཚན་དུ་གྱུར་པའི། འདི་ལ་བསལ་བྱ་ཅི་ཡང་མེད། །ཅེས་པའི་
གཞུང་ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར་ན་མ་ཁྱབ། གཞན་ཡང་།

ཐེག་བསྡུས་ཀྱི་ནང་ཚན་དུ་གྱུར་པའི། འདི་ལ་བསལ་བྱ་ཅི་ཡང་མེད། །ཅེས་པའི་གཞུང་
ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར་ན། མ་ཁྱབ་བོ། 
ལྔ་པ་མཐོང་ལམ་རྩེ་སྦྱོར་གྱི་སྐོར། །
༈ སྦྱིན་པ་ལ་སོགས་རེ་རེར་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། །
ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། མཐོང་ལམ་རྩེ་སྦྱོར་ཡིན་ཏེ། མཐོང་
སྤང་རྟོག་པའི་ས་བོན་དངོས་སུ་འཇོམས་བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་ཡིན་
པའི་ཕྱིར། མཐའ་དཔྱད་པ་ལ་ཁ་ཅིག མཐོང་སྤང་རྟོག་པའི་ས་བོན་དངོས་སུ་འཇོམས་
བྱེད་ཀྱི་ཐེག་ཆེན་གྱི་བདེན་པ་མངོན་རྟོགས་དེ། མཐོང་ལམ་རྩེ་སྦྱོར་གྱི་མཚན་ཉིད། ཟེར་
ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ཆོས་ཅན། མཚན་ཉིད་དེར་ཐལ། མཚོན་བྱ་
དེའི་ཕྱིར། འདོད་ན། དེ་ཆོས་ཅན། ཐེག་ཆེན་གྱི་མཐོང་ལམ་བར་ཆད་མེད་ལམ་ཡིན་པར་
ཐལ་ལོ། །འདོད་མི་ནུས་སོ། །ཁ་ཅིག དེ་སྐབས་འདིར་དངོས་སུ་བསྟན་པའི་མཐོང་ལམ་རྩེ་
སྦྱོར་གྱི་མཚན་ཉིད། ཟེར་ན། ཐེག་ཆེན་གྱི་མཐོང་ལམ་རྩེ་སྦྱོར་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། འདོད་མི་ནུས་ཏེ། ཐེག་ཆེན་གྱི་མཐོང་ལམ་རྣམ་གྲོལ་ལམ་ཁྱོད་
ཡིན་པའི་ཕྱིར། རང་ལུགས་ལ། མཐོང་སྤང་རྟོག་པའི་ས་བོན་གྱི་དངོས་གཉེན་བྱེད་པའི་
རིགས་སུ་གནས་པའི་ཐེག་ཆེན་གྱི་བདེན་པ་མངོན་རྟོགས་དེ། ། མཐོང་ལམ་རྩེ་སྦྱོར་གྱི་
མཚན་ཉིད་ཡིན། དེ་ནས་སེངྒེ་རྣམ་བསྒྱིངས་པའི། །ཞེས་སོགས་ཀྱི་སྐབས་སུ། ཁ་ཅིག
ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན། མཉམ་
གཞག་ཏུ་སེངྒེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་པའི་རྒྱུ་མཚན་
ཡོད་དེ། མཐོང་སྤང་སྒྲིབ་གཉིས་ལ་འཇིགས་པ་མེད་པར་བྱ་བའི་ཆེད་ཡིན་པའི་ཕྱིར། བྱང་
སེམས་མཐོང་ལམ་པས་རྗེས་ཐོབ་ཀྱི་གནས་སྐབས་སུ་རྟེན་འབྲེལ་ལུགས་འབྱུང་ལུགས་ལྡོག་
ཏུ་སྒོམ་པ་ལ་ཆོས་ཅན། དགོས་པ་ཡོད་དེ། བདེན་བཞིའི་གནས་ལུགས་ཁོང་དུ་ཆུད་པར་
བྱ་བའི་ཆེད་ཡིན་པའི་ཕྱིར། ཟེར་ན། འོ་ན། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་

གནས་པའི་སེམས་དཔའ་དེ། མཐོང་སྤང་སྒྲིབ་གཉིས་ཀྱི་འཇིགས་པ་དང་བཅས་པར་ཐལ།
སྦྱོར་བ་སྔ་མ་འཐད་པའི་ཕྱིར། འདོད་མི་ནུས་ཏེ། མཐོང་སྤང་སྒྲིབ་གཉིས་མ་ལུས་པར་
སྤངས་པའི་སེམས་དཔའ་ཡིན་པའི་ཕྱིར། ཀ་གཞན་ཡང་། བྱང་སེམས་མཐོང་ལམ་པས་
བདེན་བཞིའི་གནས་ལུགས་ཁོང་དུ་མ་ཆུད་པར་ཐལ། སྦྱོར་བ་ཕྱི་མ་འཐད་པའི་ཕྱིར།
འདོད་མི་ནུས་ཏེ། སྟོང་ཉིད་མངོན་སུམ་དུ་རྟོགས་པའི་བྱང་སེམས་འཕགས་པ་ཡིན་པའི་
ཕྱིར། རང་ལུགས་ལ། མཐོང་ལམ་རྩེ་སྦྱོར་ལ་གནས་པའི་སེམས་དཔའ་ཆོས་ཅན། སྤང་བྱ་
ལ་དབང་བྱེད་པའི་བྱེད་ལས་དང་ལྡན་པ་ཡིན་ཏེ། མཉམ་གཞག་ཏུ་སེངྒེ་རྣམ་པར་
བསྒྱིངས་པའི་ཏིང་ངེ་འཛིན་ལ་མཉམ་པར་བཞག་ནས་རྗེས་ཐོབ་ཀྱི་གནས་སྐབས་སུ་རྟེན་
འབྲེལ་ལུགས་མཐུན་དང་། ལུགས་མི་མཐུན་རྟོག་པར་བྱེད་པའི་ཐེག་ཆེན་གྱི་བདེན་པ་
མངོན་རྟོགས་ལ་གནས་པའི་སེམས་དཔའ་ཡིན་པའི་ཕྱིར། ཁ་ཅིག ཐེག་ཆེན་གྱི་མཐོང་
ལམ་རྣམ་གྲོལ་ལམ་དེ་སེངྒེ་རྣམ་པར་བསྒྱིངས་པའི་ཏིང་ངེ་འཛིན་ཡིན་ཟེར་ན། དེ་ཆོས་
ཅན། ཏིང་ངེ་འཛིན་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། སེམས་བྱུང་
ཡིན་པར་ཐལ་ལོ། །འདོད་མི་ནུས་ཏེ། ཁྱོད་དང་གཙོ་སེམས་ཀྱི་གཞི་མཐུན་ཡོད་པའི་ཕྱིར།
དྲུག་པ་སྒོམ་ལམ་རྩེ་སྦྱོར་གྱི་སྐོར།
ཀ སྒོམ་ལམ་རྩེ་སྦྱོར་གྱི་མཚན་ཉིད་རང་གཞན་འདོད་པ་སོགས། །
འགོག་དང་བཅས་པའི་སྙོམས་འཇུག་དགུར། །ཞེས་སོགས་ཀྱི་སྐབས་སུ་གཉིས་ལས།
དང་པོ་ནི། བྱང་སེམས་སྒོམ་ལམ་པའི་རྒྱུད་ཀྱི་ཐོད་རྒལ་གྱི་ཏིང་ངེ་འཛིན་ལ་སྙོམས་པར་
འཇུག་པའི་ཡེ་ཤེས་ཆོས་ཅན། སྒོམ་ལམ་རྩེ་སྦྱོར་ཡིན་ཏེ། སྒོམ་སྤང་རྟོག་པའི་ས་བོན་གྱི་
དངོས་གཉེན་བྱེད་པའི་རིགས་སུ་གནས་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པའི་
ཕྱིར། མཐའ་དཔྱད་པ་ལ། ཁ་ཅིག ༈ སྒོམ་སྤང་རྟོག་པའི་དངོས་གཉེན་བྱེད་པའི་ཐེག་
ཆེན་གྱི་རྗེས་ལ་མངོན་རྟོགས་དེ། སྒོམ་ལམ་རྩེ་སྦྱོར་གྱི་མཚན་ཉིད། ཟེར་ན། ས་གཉིས་པའི་
བར་ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ།

ཐེག་ཆེན་གྱི་སྒོམ་ལམ་ཡིན་པའི་ཕྱིར། འདོད་ན་སྒོམ་སྤང་རྟོག་པ་སྤངས་པའི་བྱང་སེམས་
ས་གསུམ་པ་བ་ཡོད་པར་ཐལ་ལོ། །བྱས་པ་ལ། ཁོ་ན་རེ། དེ་ཆོས་ཅན། སྒོམ་སྤང་རྟོགས་
པའི་དངོས་གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་པར་ཐལ། རང་གི་ངོ་
སྐལ་གྱི་སྒོམ་སྤང་རྟོག་པའི་དངོས་གཉེན་བྱེད་པའི་ཐེག་ཆེན་གྱི་རྗེས་ལ་མངོན་རྟོགས་ཡིན་
པའི་ཕྱིར་ན་མ་ཁྱབ། ཁ་ཅིག རང་གི་ངོ་སྐལ་གྱི་སྤང་བྱར་གྱུར་པའི་སྒོམ་སྤང་རྟོག་པའི་
དངོས་གཉེན་བྱེད་པའི་ཐེག་ཆེག་གྱི་རྗེས་ལ་མངོན་རྟོགས་དེ། དེའི་མཚན་ཉིད། ཟེར་ན།
བྱང་སེམས་སྒོམ་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། དེ་ཆོས་ཅན། སྒོམ་ལམ་བར་ཆད་མེད་ལམ་ཡིན་པར་ཐལ་
ལོ། །
ཁ འཇུག་པ་གཟུང་རྟོག་བཤད་པ། 
༈ མདོར་བསྡུས་རྒྱས་དང་སངས་རྒྱས་ཀྱི། །ཞེས་སོགས་ཀྱི་སྐབས་སུ། སྦྱོར་བ་འགོད་པ་ནི།
མདོ་རྒྱས་ཀྱི་གསུང་རབ་བརྗོད་བྱ་དང་བཅས་པ་ཅི་རིགས་པ་ལ་དམིགས་ནས་ལོངས་སྤྱད་
བྱར་བདེན་པར་ཞེན་པའི་བདེན་འཛིན་ལྷན་སྐྱེས་ཆོས་ཅན། སྒོམ་སྤང་འཇུག་པ་བཟུང་
རྟོག་གི་མཚན་ཉིད་ཡིན་ཏེ། དེའི་འཇོག་བྱེད་ཡིན་པའི་ཕྱིར། དེ་ལ་དབྱེ་ན་དགུ་ཡོད་དེ།
ཡུལ་གྱི་སྒོ་ནས་དགུ་ཡོད་པའི་ཕྱིར། མཐའ་དཔྱད་པ་ལ། ཁ་ཅིག མདོ་རྒྱས་ཀྱི་གསུང་རབ་
བརྗོད་བྱ་དང་བཅས་པ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་
འཛིན་ལྷན་སྐྱེས་དེ། སྒོམ་སྤང་འཇུག་པ་གཟུང་རྟོག་གི་མཚན་ཉིད་ཡིན་ཟེར་ན། ཐེག་ཆེན་
གྱི་མཐོང་ལམ་ལ་དམིགས་ནས་ལོངས་སྤྱད་བྱར་བདེན་པར་ཞེན་པའི་བདེན་འཛིན་ལྷན་
སྐྱེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ལེགས་པའི་
ལམ་ནི་རྣམ་གསུམ་ལ། །གཟུངས་པའི་རྣམ་རྟོག་འདི་གཅིག་སྟེ། །ཞེས་པའི་དོན་གྲུབ་པའི་
ཕྱིར། འདོད་ན། དེ་ཆོས་ཅན། མདོ་རྒྱས་ཀྱི་གསུང་རབ་བརྗོད་བྱ་དང་བཅས་པ་ཁྱོད་ཀྱི་
དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་ཁྱོད་ཀྱི་དམིགས་ཡུལ་ཡིན་པར་

ཐལ་ལོ། །འདོད་ན། མདོ་རྒྱས་ཀྱི་གསུང་རབ་བརྗོད་བྱ་དང་བཅས་པ་ཆོས་ཅན། ཐེག་ཆེན་
གྱི་མཐོང་ལམ་ཡིན་པར་ཐལ་ལོ། །ཡམས་ནད་འདི་རྣམས་ཟད་ནས་ནི། །ཞེས་སོགས་ཀྱི་
སྐབས་སུ་གཉིས་ལས། དང་པོ་ནི། བྱང་སེམས་རྒྱུན་མཐའ་བ་ཆོས་ཅན། ཐེག་པ་གསུམ་གྱི་
སྤངས་རྟོགས་ཀྱི་རིགས་མཐའ་དག་རང་རྒྱུད་ལ་ལྡན་པའི་རྒྱུ་མཚན་ཡོད་དེ། དེ་ལྟར་ལྡན་
པའི་འགལ་རྐྱེན་དང་བྲལ་ཞིང་མཐུན་རྐྱེན་ཚང་བའི་སེམས་དཔའ་ཡིན་པའི་ཕྱིར། འགལ་
རྐྱེན་དང་བྲལ་བའི་དཔེ་ནི། ནད་པ་རིམས་ནད་ལེགས་པར་སྦྱངས་ནས་དགའ་བའི་
དབུགས་ཕྱིན་པ་ཐོབ་པ་བཞིན་ནོ། མཐུན་རྐྱེན་ཚང་བའི་དཔེ་ནི། རྒྱ་མཚོ་ཆེན་པོ་ལ་ཆུ་བོ་
བཞི་ངང་གིས་འདུ་བ་བཞིན་ནོ། །མཐའ་དཔྱད་པ་ལ། ཁ་ཅིག ཐེག་ཆེན་གྱི་སྒོམ་ལམ་ཆེན་
པོའི་ཆེན་པོ་ལ་གནས་པའི་སེམས་དཔའ་ཆོས་ཅན། ཐེག་པ་གསུམ་གྱི་སྤངས་རྟོགས་ཀྱི་
རིགས་མཐའ་དག་རང་རྒྱུད་ལ་ལྡན་པའི་རྒྱུ་མཚན་ཡོད་དེ། དེ་ལྟར་ལྡན་པའི་མཐུན་རྐྱེན་
ཚང་ཞིང་འགལ་རྐྱེན་ཡམས་ནད་དང་འདྲ་བའི་བདེན་འཛིན་གྱི་རྟོག་པ་ཟད་པར་སྤངས་པ་
པའི་སེམས་དཔའ་ཡིན་པའི་ཕྱིར། ཟེར་ན། འོ་ན། དེས་བདེན་འཛིན་གྱི་རྟོག་པ་སྤངས་
པར་ཐལ། སྦྱོར་བ་འཐད་པའི་ཕྱིར། རྟགས་ཁས། འདོད་ན། དེས་བདེན་འཛིན་སྤངས་
པར་ཐལ་ལོ། །བྱས་པ་ལ། ཁོ་ན་རེ། བདེན་འཛིན་གྱི་རྙོག་པ་དང་བདེན་འཛིན་གཉིས་ལ་
སྤོང་དཀའ་སླའི་ཁྱད་པར་མེད་པར་ཐལ། བདེན་འཛིན་གྱི་རྟོག་པ་སྤངས་པའི་གང་ཟག་
ཡིན་ན་བདེན་འཛིན་སྤངས་པའི་གང་ཟག་ཡིན་དགོས་པའི་ཕྱིར། འདོད་ན། བདེན་
འཛིན་དང་དེའི་བག་ཆགས་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ་ལོ། །ཟེར་
ན་མ་ཁྱབ། འདོད་ན། བདེན་འཛིན་མངོན་གྱུར་པ་དང་བདེན་འཛིན་གྱི་ས་བོན་གཉིས་
སྤོང་དཀའ་སླའི་ཁྱད་པར་མེད་པར་ཐལ་ལོ། །
བདུན་པ་བར་ཆད་མེད་པའི་རྩེ་སྦྱོར་གྱི་སྐོར། མ
༈ སྟོང་གསུམ་སྐྱེ་བོ་ཉན་ཐོས་དང་། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི་རྒྱུན་མཐའི་བར་ཆད་མེད་ལམ་ཆོས་ཅན། བར་ཆད་མེད་པའི་རྩེ་སྦྱོར་ཡིན་ཏེ། མཁྱེན་

གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་
མཐར་ཐུག་གང་ཞིག རང་འབྲས་རྣམ་མཁྱེན་དངོས་སུ་སྐྱེད་བྱེད་ཡིན་པའི་ཕྱིར། མདོ་
ལས། བར་ཆད་མེད་པའི་རྩེ་སྦྱོར་བསོད་ནམས་མང་པོས་མཚོན་པར་བསྟན་པའི་རྒྱུ་མཚན་
ཡོད་དེ། དེའི་འབྲས་བུར་གྱུར་པའི་རྣམ་མཁྱེན་དེ་བསོད་ནམས་མང་པའི་རྒྱུ་མཚན་གྱིས་
དེ་ལྟར་བསྟན་པའི་ཕྱིར། མཐའ་དཔྱད་པ་ལ། ཁ་ཅིག མཁྱེན་གསུམ་གྱི་རྣམ་པ་སྒོམ་པའི་
སེམས་དཔའི་རྣལ་འབྱོར་གང་ཞིག རྣམ་མཁྱེན་དངོས་སུ་སྐྱེད་བྱེད་དེ། བར་ཆད་མེད་
པའི་རྩེ་སྦྱོར་གྱི་མཚན་ཉིད། །ཟེར་ན། རྒྱུན་མཐའི་བར་ཆད་མེད་ལམ་ཆོས་ཅན། མཁྱེན་
གསུམ་གྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ། མཚོན་བྱ་དེའི་ཕྱིར། །
འདོད་ན། གཞི་ཤེས་ཀྱི་རྣམ་པ་སྒོམ་པའི་སེམས་དཔའི་རྣལ་འབྱོར་ཡིན་པར་ཐལ་ལོ། །
འདོད་མི་ནུས་ཏེ། ཆོས་ཅན་དེའི་ཕྱིར། ཁ་ཅིག མཁྱེན་གསུམ་བསྡུས་སྒོམ་རིབ་ཏུ་གྱུར་
པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་གང་ཞིག རང་འབྲས་རྣམ་མཁྱེན་
དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་ན། ཐེག་ཆེན་གྱི་
སྦྱོར་ལམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེའི་
དངོས་འབྲས་སུ་གྱུར་པའི་རྣམ་མཁྱེན་ཡོད་པའི་ཕྱིར། འདོད་ན། རྒྱུན་མཐའི་ཡེ་ཤེས་ཡིན་
པར་ཐལ་ལོ། །ཁ་ཅིག མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར་མཐར་ཐུག་གང་ཞིག ཤེས་སྒྲིབ་ཀྱི་དངོས་གཉེན་བྱེད་པ་དེ།
བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་ན། རྒྱུན་མཐའི་བར་ཆད་མེད་ལམ་པའི་
རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར།
འདོད་མི་ནུས་ཏེ། ཀུན་རྫོབ་སེམས་བསྐྱེད་ཡིན་པའི་ཕྱིར། ཁ་ཅིག དེ་བར་ཆད་མེད་པའི་
རྩེ་སྦྱོར་མ་ཡིན་ཟེར་ན། སྒོམ་ལམ་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་
མཁྱེན་པ་ཡིན་ན་སྒོམ་ལམ་རྩེ་སྦྱོར་ཡིན་མི་དགོས་པར་ཐལ། བར་ཆད་མེད་པའི་རྩེ་སྦྱོར་ལ་
གནས་པའི་སེམས་དཔའི་རྒྱུད་ཀྱི་མཁྱེན་པ་ཡིན་ན། བར་ཆད་མེད་པའི་རྩེ་སྦྱོར་ཡིན་པས་

མ་ཁྱབ་པའི་ཕྱིར། མ་གྲུབ་ན། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་
སེམས་བསྐྱེད་ཆོས་ཅན། དེར་ཐལ། དེའི་ཕྱིར། ཁ་ཅིག རྒྱུན་མཐའི་བར་ཆད་མེད་ལམ་
པའི་རྒྱུད་ལ་ཀུན་རྫོབ་སེམས་བསྐྱེད་མེད་ཟེར་ན། འོ་ན། དེའི་རྒྱུད་ལ་བསོད་ནམས་ཀྱི་
ཚོགས་སུ་གྱུར་པའི་མཁྱེན་པ་མེད་པར་ཐལ་ལོ། །འདོད་ན། ལོངས་སྐུ་དེ་རང་གི་རྒྱུར་གྱུར་
པའི་བསོད་ནམས་ཀྱི་ཚོགས་ལས་མ་བྱུང་བར་ཐལ་ལོ། །འདོད་ན། ཡེ་ཤེས་ཆོས་སྐུ་དེ་རང་
གི་རྒྱུར་གྱུར་པའི་ཡེ་ཤེས་ཀྱི་ཚོགས་ལས་བྱུང་བ་མ་ཡིན་པར་ཐལ་ལོ། །འདོད་ན། རིན་ཆེན་
ཕྲེང་བ་ལས་ཆོས་ཀྱི་སྐུ་ནི་མདོར་བསྡུས་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་
བཤད་པ་མི་འཐད་པར་ཐལ་ལོ། །ཁ་ཅིག མཁྱེན་གསུམ་བསྡུས་སྒོམ་རབ་ཏུ་གྱུར་པའི་
སེམས་དཔའི་རྣལ་འབྱོར་མཐར་ཐུག་གང་ཞིག རང་འབྲས་རྣམ་མཁྱེན་དངོས་ཀྱི་ཉེར་
ལེན་གྱི་སྒོ་ནས་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། ཟེར་ན། རྒྱུན་
མཐའི་བར་ཆད་མེད་ལམ་སྐད་ཅིག་དང་པོ་ཆོས་ཅན། ཟུར་ཕྱི་མ་དེར་ཐལ། མཚོན་བྱ་
དེའི་ཕྱིར། འདོད་མི་ནུས་ཏེ། ཁྱོད་དང་ཁྱོད་ཀྱི་ཉེར་ལེན་ལས་བྱུང་བའི་རྣམ་མཁྱེན་གཉིས་
ཀྱི་བར་དུ་རྒྱུན་མཐའི་ཡེ་ཤེས་སྐད་ཅིག་གཉིས་པས་ཆོད་པའི་ཕྱིར། རང་ལུགས་ལ། མཁྱེན་
གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་
མཐར་ཐུག་གང་ཞིག རང་གི་འབྲས་བུར་གྱུར་པའི་རྣམ་མཁྱེན་དངོས་སུ་སྐྱེད་བྱེད་དེ།
བར་ཆད་མེད་པའི་རྩེ་སྦྱོར་གྱི་མཚན་ཉིད། དེ་དང་རྒྱུན་མཐའི་ཡེ་ཤེས་གཉིས་དོན་གཅིག
བྱས་པ་ལ། ཁོ་ན་རེ། རྒྱུན་མཐའི་ཡེ་ཤེས་སྐད་ཅིག་དང་པོ་ཆོས་ཅན། ཟུར་ཕྱི་མ་དེར་ཐལ།
མཚོན་བྱ་དེའི་ཕྱིར། འདོད་མི་ནུས་ཏེ། ཁྱོད་དང་ཁྱོད་ཀྱི་འབྲས་བུར་གྱུར་པའི་རྣམ་མཁྱེན་
གཉིས་ཀྱི་བར་དུ་རྒྱུན་མཐའི་ཡེ་ཤེས་སྐད་ཅིག་གཉིས་པས་ཆོད་པའི་ཕྱིར། ཟེར་ན། མ་
གྲུབ་སྟེ། དངོས་པོ་ཡིན་ན་རང་གི་འབྲས་བུར་གྱུར་པའི་རྣམ་མཁྱེན་དངོས་སུ་སྐྱེད་བྱེད་
ཡིན་དགོས་པའི་ཕྱིར། ཁ་ཅིག མཁྱེན་གསུམ་བསྡུས་སྒོམ་རབ་ཏུ་གྱུར་པའི་ཤེས་རབ་ཀྱིས་
ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག རང་གི་འབྲས་བུར་གྱུར་པའི་

རྣམ་མཁྱེན་ཉེར་ལེན་གྱི་སྒོ་ནས་སྐྱེད་བྱེད་དེ། དེའི་མཚན་ཉིད་ཟེར་ན། བྱང་ཆུབ་སེམས་
དཔའ་ཆོས་འཕགས་ཀྱི་རྒྱུད་ཀྱི་རྒྱུན་མཐའི་བར་ཆད་མེད་ལམ་ཆོས་ཅན། ཟུར་ཕྱི་མ་དེར་
ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དེ་ཆོས་ཅན།
ཁྱོད་ཀྱི་འབྲས་བུར་གྱུར་པའི་རྣམ་མཁྱེན་དེ་ཁྱོད་ཀྱི་ཉེར་ལེན་བྱས་པ་ལ་བརྟེན་ནས་བྱུང་
བར་ཐལ་ལོ། །འདོད་ན། དེའི་འབྲས་བུར་གྱུར་པའི་རྣམ་མཁྱེན་ཆོས་ཅན། སྟོན་པ་ཤཱཀྱ་
ཐུབ་པའི་རྒྱུད་ལ་ཁྱོད་མེད་པར་ཐལ་ལོ། །འདོད་ན། དེ་ཆོས་ཅན། སྟོན་པ་ཤཱཀྱ་ཐུབ་པའི་
རྒྱུད་ལ་ཁྱོད་ཀྱི་འབྲས་བུར་གྱུར་པའི་རྣམ་མཁྱེན་ཡོད་པར་ཐལ། ཁྱོད་དངོས་པོ་ཡིན་པའི་
ཕྱིར།
བརྒྱད་པ་འདིར་བསྟན་བསལ་བྱ་ལོག་སྒྲིབ་ཀྱི་སྐོར། 
ཀ འདིར་བསྟན་བསལ་བྱ་ལོག་སྒྲིབ་དངོས་བཤད་པ། 
༈ དམིགས་པ་འཐད་དང་དེ་ཡི་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི།
སྐབས་འདིར་བསྟན་གྱི་བསལ་བྱ་ལོག་སྒྲུབ་ཆོས་ཅན། ཁྱོད་ལ་བཅུ་དྲུག་ཡོད་དེ། དེ་ལ་
ཡུལ་གྱི་སྒོ་ནས་བཅུ་དྲུག་ཡོད་པའི་ཕྱིར། མཐའ་དཔྱད་པ་ལ་ཁ་ཅིག བདེན་གཉིས་འགལ་
བར་འཛིན་པའི་ས་བོན་དང་མངོན་གྱུར་ཅི་རིགས་པས་བསྡུས་པ། སྐབས་འདིར་བསྟན་གྱི་
བསལ་བྱ་ལོག་སྒྲུབ་ཀྱི་མཚན་ཉིད་ཟེར་ན། བདེན་གཉིས་འགལ་བར་འཛིན་པའི་བློ་ཆོས་
ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། ལོག་ཤེས་ཡིན་པར་ཐལ་ལོ། །
འདོད་ན། བདེན་གཉིས་མི་འགལ་བར་ཐལ་ལོ། །ཁ་ཅིག མཚན་ཉིད་དེ་སྐབས་འདིར་
བསྟན་གྱི་བསལ་བྱ་ལོག་རྟོག་གི་མཚན་ཉིད་ཟེར་ན། སྐབས་འདིར་བསྟན་གྱི་དེ་ཡིན་ན་
ཤེས་པ་ཡིན་པས་མ་ཁྱབ་པར་ཐལ། དམ་བཅའ་འཐད་པའི་ཕྱིར། ཁ་ཅིག བདེན་གཉིས་
ངོ་བོ་གཅིག་ལ་གཞི་མཐུན་དུ་འདུར་མི་རུང་བར་འཛིན་པའི་ས་བོན་དང་མངོན་གྱུར་ཅི་
རིགས་པས་བསྡུས་པ་དེ། སྐབས་འདིར་བསྟན་གྱི་དེའི་མཚན་ཉིད་ཟེར་ན། བདེན་གཉིས་
ངོ་བོ་གཅིག་ལ་གཞི་མཐུན་དུ་འདུར་རུང་བར་ཐལ། དམ་བཅའ་འཐད་པའི་ཕྱིར། འདོད་

ན། བདེན་གཉིས་གཞི་མཐུན་དུ་འདུར་རུང་བར་ཐལ་ལོ། །འདོད་ན། བདེན་གཉིས་ཀྱི་
གཞི་མཐུན་ཡོད་པར་ཐལ་ལོ། །ཡང་ཁ་ཅིག་གིས། བདེན་པར་མེད་པ་དང་ཐ་སྙད་དུ་ཡོད་
པ་གཉིས་འགལ་བར་འཛིན་པའི་ས་བོན་དང་མངོན་གྱུར་ཅི་རིགས་པས་བསྡུས་པ་དེ།
དེའི་མཚན་ཉིད་ཟེར་ན། སེམས་ཙམ་པས་བདེན་པར་མེད་པ་དང་ཐ་སྙད་ཡོད་པ་གཉིས་
འགལ་བར་ཁས་ལེན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེས་
ཀུན་བརྟགས་བདེན་པར་མེད་ཅིང་། ཐ་སྙད་དུ་ཡོད་པར་ཁས་ལེན་པའི་ཕྱིར། རང་ལུགས་
ལ།སྐབས་འདིར་བསྟན་གྱི་བདེན་གཉིས་ངོ་བོ་གཅིག་ཏུ་འདུར་མི་རུང་བར་འཛིན་པའི་
ས་བོན་དང་མངོན་གྱུར་ཅི་རིགས་པས་བསྡུས་པ་དེ། སྐབས་འདིར་བསྟན་གྱི་བསལ་བྱ་
ལོག་སྒྲུབ་ཀྱི་མཚན་ཉིད། དེ་ལ་དབྱེ་ན་བཅུ་དྲུག་ཡོད། བྱས་པ་ལ་ཁ་ཅིག་གིས། སེམས་
ཙམ་པས་སྐབས་འདིར་བསྟན་གྱི་བདེན་གཉིས་ངོ་བོ་གཅིག་ཏུ་འདུར་མི་རུང་བར་ཁས་
ལེན་པར་ཐལ། མཚན་ཉིད་དེ་འཐད་པའི་ཕྱིར། འདོད་ན། དེས་བདེན་གཉིས་ངོ་བོ་
གཅིག་ཏུ་ཁས་མི་ལེན་པར་ཐལ། འདོད་པའི་ཕྱིར། ཟེར་ན་མ་ཁྱབ། །
ཁ། ཀུན་རྫོབ་དང་དོན་དམ་སྒོ་ཅན་གྱི་ཀླན་ཀ་བཤད་པ། 
༈ དེ་བས་ན་ཀུན་རྫོབ་དང་དོན་དམ་པའི་སྒོ་ཅན་གྱི་ཀླན་ཀ་ལ། ཞེས་སོགས་ཀྱི་སྐབས་སུ་
གཉིས་ལས། དང་པོ་ནི། རང་དང་གཞན་གྱི་དོན་ཕུན་སུམ་ཚོགས་པ་དོན་དུ་གཉེར་བའི་
བྱང་ཆུབ་སེམས་དཔའ་ཆོས་ཅན། བདེན་གཉིས་ཀྱི་རྣམ་དབྱེ་ལ་མཁས་པ་སྔོན་དུ་བཏང་
ནས་བར་ཆད་མེད་པའི་ཏིང་ངེ་འཛིན་རྒྱུད་ལ་བསྐྱེད་པར་བྱ་བ་ཡིན་ཏེ། ལོག་རྟོག་བཅུ་
དྲུག་བསལ་ནས་བར་ཆད་མེད་པའི་རྩེ་སྦྱོར་རྒྱུད་ལ་སྐྱེད་པར་བྱེད་པ་ཡིན་པའི་ཕྱིར། །
བདེན་གཉིས་ཀྱི་རྣམ་དབྱེ་ལ་མཁས་པར་བྱ་དགོས་ཏེ། ཀུན་རྫོབ་སྒོ་ཅན་གྱི་ཀླན་ཀ་ལ་དོན་
དམ་གྱི་སྒོ་ནས་ལན་གདབ་དགོས། དོན་དམ་སྒོ་ཅན་གྱི་ཀླན་ཀ་ལ་ཀུན་རྫོབ་ཀྱི་སྒོ་ནས་
ལན་གདབ་དགོས་པའི་ཕྱིར། གཉིས་པ་ལ་གཉིས་ལས། དང་པོ་ནི། ཁ་ཅིག་གི བར་ཆད་
མེད་པའི་རྩེ་སྦྱོར་དང་རྣམ་མཁྱེན་གྱི་དམིགས་པ་ཆོས་ཅན། དོན་དམ་པར་ཡོད་པར་ཐལ།

ཐ་སྙད་དུ་ཡོད་པའི་ཕྱིར། ཞེས་པ་ལྟ་བུ་སྐབས་འདིར་བསྟན་གྱི་ཀུན་རྫོབ་སྒོ་ཅན་གྱི་ཀླན་
ཀ་དང་། དེ་ཆོས་ཅན། ཐ་སྙད་དུ་མེད་པར་ཐལ། དོན་དམ་པར་མེད་པའི་ཕྱིར་ཞེས་པ་ལྟ་
བུ་སྐབས་འདིར་བསྟན་གྱི་དོན་དམ་སྒོ་ཅན་གྱི་ཀླན་ཀ་ཡིན་ཟེར་ན། ཐལ་འགྱུར་དེ་དབུ་མ་
པ་ལ་གནོད་བྱེད་ཡང་དག་ཏུ་འཇུག་པར་ཁས་ལེན་པའི་དངོས་སྨྲ་བ་ཡོད་པར་ཐལ། དམ་
བཅའ་འཐད་པའི་ཕྱིར། འདོད་མི་ནུས་ཏེ། བྱེ་བྲག་སྨྲ་བས་ཀྱང་དེ་ཁས་མི་ལེན། མདོ་སྡེ་
པས་ཀྱང་དེ་ཁས་མི་ལེན། སེམས་ཙམ་པས་ཀྱང་དེ་ཁས་མི་ལེན་པའི་ཕྱིར། དང་པོ་གྲུབ་སྟེ།
བྱེ་བྲག་སྨྲ་བའི་ལུགས་ལ་ཐལ་འགྱུར་དེའི་ཁྱབ་པ་ཚད་མས་མ་གྲུབ་པའི་ཕྱིར། དེར་ཐལ། །
དེས་བུམ་པ་ཐ་སྙད་དུ་ཡོད་ཅིང་། དོན་དམ་པར་མེད་པར་ཁས་ལེན་པའི་ཕྱིར། དེ་སྐད་དུ།
མཛོད་ལས། གང་ལ་བཅོམ་དང་བློ་ཡི་གཞན། །བསལ་ན་དེ་བློ་མི་འཇུག་པ། །བུམ་ཆུ་
བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་གསུངས་པའི་ཕྱིར། གཉིས་
པ་གྲུབ་སྟེ། མདོ་སྡེ་པས་སྤྱི་མཚན་ཐ་སྙད་དུ་ཡོད་ཅིང་། དོན་དམ་པར་མེད་པར་ཁས་ལེན་
པའི་ཕྱིར། གསུམ་པ་གྲུབ་སྟེ། སེམས་ཙམ་པས་ཀུན་བརྟགས་ཐ་སྐད་དུ་ཡོད་ཅིང་དོན་དམ་
པར་མེད་པར་ཁས་ལེན་པའི་ཕྱིར། ༈ རང་ལུགས་ལ། དབུ་མ་པའི་ཀུན་རྫོབ་ཀྱི་ཁས་
བླངས་རྟགས་སུ་བཀོད་ནས། དོན་དམ་སུན་འབྱིན་པའི་སུན་འབྱིན་ལྟར་སྣང་དེ། སྐབས་
འདིར་བསྟན་གྱི་ཀུན་རྫོབ་སྒོ་ཅན་གྱི་ཀླན་ཀའི་མཚན་ཉིད། དཔེར་ན་ས་བོན་ཆོས་ཅན།།
བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་ས་
ལུགས་ཀྱི་ངོས་ནས་མྱུ་གུ་སྐྱེད་པར་ཐལ། རང་གི་སྡོད་ལུགས་ཀྱི་ངོས་ནས་མྱུ་གུ་སྐྱེད་པར་
བྱེད་པའི་ཕྱིར། ཞེས་པ་ལྟ་བུ་དང་། དབུ་མ་པའི་དོན་དམ་གྱི་ཁས་བླངས་རྟགས་སུ་བཀོད་
ནས་ཀུན་རྫོབ་སུན་འབྱིན་པའི་སུན་འབྱིན་ལྟར་སྣང་དེ། སྐབས་འདིར་བསྟན་གྱི་དོན་དམ་
སྒོ་ཅན་གྱི་ཀླན་ཀའི་མཚན་ཉིད། དཔེར་ན་ས་བོན་ཆོས་ཅན། རང་གི་སྡོད་ལུགས་ཀྱི་ངོས་
ནས་མྱུ་གུ་སྐྱེད་པར་མི་བྱེད་པར་ཐལ། བློ་ལ་སྣང་བའི་དབང་གི་བཞག་པ་མ་ཡིན་པར་
ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་མྱུ་གུ་སྐྱེ་བར་མི་བྱེད་པའི་ཕྱིར།

ཞེས་པ་ལྟ་བུའོ། །ལ
སྡེ་ཚན་གསུམ་པ་མཇུག་བྱུང། །
༈ རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུངས་ཟིན་བྲིས་སུ་བཀོད་པ་
ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་ལྔ་པའི་བརྒལ་ལན་རེ་ཞིག་བཤད་
ཟིན་ཏོ།། །།

༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་
བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས་
སྐབས་དྲུག་པའི་མཐའ་དཔྱོད་བཞུགས་སོ། །
སྡེ་ཚན་དང་པོ་མཚམས་སྦྱོར་དང་མཐར་ཅིག་སྦྱོར་བའི་མཚན་ཉིད་སོགས།
།༈ རྩེ་མོའི་མངོན་པར་རྟོགས་པ་ཐོབ་པ། ཞེས་སོགས་ཀྱི་སྐབས་སུ་གཉིས་ལས། དང་
པོ་ནི། རྩེ་སྦྱོར་བཤད་པའི་རྗེས་སུ་མཐར་གྱིས་པའི་སྦྱོར་བ་འཆད་པའི་རྒྱུ་མཚན་ཡོད་དེ།
རྩེ་སྦྱོར་ཐོབ་པའི་བྱང་སེམས་སྦྱོར་ལམ་པས་མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་
དུ་རིམ་གྱིས་སྒོམ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། མཐའ་དཔྱད་པ་ལ་ཁ་ཅིག་
མཁྱེན་གསུམ་གྱི་རྣམ་པ་རིམ་གྱིས་སྒོམ་པའི་སེམས་དཔའི་རྣལ་འབྱོར་དེ། མཐར་གྱིས་པའི་
སྦྱོར་བའི་མཚན་ཉིད་ཟེར་ན། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་མཁྱེན་
གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་ཡུལ་དུ་བྱེད་པའི་སེམས་དཔའི་
རྣལ་འབྱོར་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་
ཅན། མཁྱེན་གསུམ་གྱི་རྣམ་པ་ལ་བརྟན་པ་མ་ཐོབ་པར་ཐལ་ལོ། །འདོད་མི་ནུས་ཏེ། ཆོས་
ཅན་དེའི་ཕྱིར། ཁ་ཅིག མཁྱེན་གསུམ་གྱི་རྣམ་པ་ལ་བརྟན་པ་འཐོབ་དོན་དུ་དེའི་རྣམ་པ་
རིམ་གྱིས་སྒོམ་པའི་སེམས་དཔའི་རྣལ་འབྱོར་དེ། དེའི་མཚན་ཉིད་ཟེར་ན། ཐེག་ཆེན་གྱི་
མཐོང་ལམ་སྡུག་བསྔལ་ཆོས་བཟོད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
འདོད་ན། དེ་ཆོས་ཅན། མཁྱེན་གསུམ་གྱི་རྣམ་པ་དངོས་ཡུལ་དུ་བྱེད་པའི་སེམས་དཔའི་
རྣལ་འབྱོར་ཡིན་པར་ཐལ་ལོ། །འདོད་ན། དེའི་དངོས་ཡུལ་དུ་གྱུར་པའི་ཀུན་རྫོབ་བདེན་
པ་ཡོད་པར་ཐལ་ལོ། །ཁ་ཅིག ཆོས་བཅུ་གསུམ་གྱིས་ཟིན་པའི་སྒོ་ནས་མཁྱེན་གསུམ་གྱི་
རྣམ་པ་ལ་བརྟན་པ་འཐོབ་དོན་དུ་དེའི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་
སེམས་དཔའི་རྣལ་འབྱོར་དེ། དེའི་མཚན་ཉིད་ཟེར་ན། སྟོང་ཉིད་མ་རྟོགས་པའི་བྱང་

སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། དེར་ཐལ། མཁྱེན་གསུམ་གྱི་རྣམ་པ་ལ་བརྟན་པ་འཐོབ་དོན་དུ་མཁྱེན་
གསུམ་གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་
ཡིན་པའི་ཕྱིར། འདོད་ན། དེ་ཆོས་ཅན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པར་
ཐལ་ལོ། །ཁ་ཅིག ཐེག་ཆེན་གྱི་ཚོགས་ལམ་ཡིན་ན་མཐར་གྱིས་པའི་སྦྱོར་བ་ཡིན་པས་མ་
ཁྱབ་ཟེར་ན། དེ་ཁྱབ་པར་ཐལ། དེ་ཡིན་ན་མཁྱེན་གསུམ་གྱི་རྣམ་པ་ལ་བརྟན་པ་འཐོབ་
དོན་དུ་མཁྱེན་གསུམ་གྱིས་རྣམ་པ་རིམ་གྱི་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་
རྣལ་འབྱོར་ཡིན་དགོས་པ་གང་ཞིག དེ་ཡིན་ན་མཐར་གྱིས་པའི་སྦྱོར་བ་ཡིན་དགོས་པའི་
ཕྱིར། དང་པོ་གྲུབ་སྟེ། དེ་ཡིན་ན་མཁྱེན་གསུམ་གྱིས་རྣམ་པ་བསྡུས་ནས་སྒོམ་པའི་ཤེས་
རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་དགོས་པའི་ཕྱིར། བྱས་པ་ལ་ཁོ་ན་རེ།
སྟོང་ཉིད་མ་རྟོགས་པའི་བྱང་སེམས་ཚོགས་ལམ་པ་ཆོས་ཅན། མཐར་གྱིས་སྦྱོར་བ་ཐོབ་
པར་ཐལ། ཐེག་ཆེན་གྱི་ཚོགས་ལམ་ཐོབ་པའི་ཕྱིར། ཁྱབ་པ་ཁས། འདོད་ན། དེ་ཆོས་ཅན།
དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་ཐོབ་པར་ཐལ་ལོ། །ཟེར་ན་མ་ཁྱབ། །འདོད་
ན། སྟོང་ཉིད་རྟོགས་པར་ཐལ་ལོ། །ཁ་ཅིག ཐེག་ཆེན་གྱི་ཚོགས་ལམ་ཐོབ་ན་མཐར་གྱིས་
སྦྱོར་བ་ཐོབ་པས་མ་ཁྱབ་པར་ཐལ། རྣམ་རྫོགས་སྦྱོར་བ་ཐོབ་ན་དེ་ཐོབ་པས་མ་ཁྱབ་པའི་
ཕྱིར་ཏེ། རྣམ་རྫོགས་སྦྱོར་བ་དང་མཐར་གྱིས་སྦྱོར་བ་གཉིས་ཀྱི་རིམ་པ་དེ་རྒྱུ་འབྲས་དོན་གྱི་
རིམ་པ་ཡིན་པའི་ཕྱིར་ཏེ། རྣམ་བཤད་ལས། སྦྱོར་བ་དང་པོ་དང་། གསུམ་པ་ཡང་སྐྱེ་བའི་
རིམ་པ་ཡིན་ནོ། །ཞེས་བཤད་པའི་ཕྱིར་ན་མ་ཁྱབ་སྟེ། དེའི་དོན་སྐབས་བཞི་པའི་བསྟན་
བྱའི་གཙོ་བོར་གྱུར་པའི་རྣམ་རྫོགས་སྦྱོར་བ་དང་། སྐབས་དྲུག་པའི་བསྟན་བྱའི་གཙོ་བོར་
གྱུར་པའི་མཐར་གྱིས་སྦྱོར་བ་གཉིས་ཀྱི་རིམ་པ་དེ་སྐྱེ་བའི་རིམ་པ་ཡིན་ཞེས་པའི་དོན་ཡིན་
པའི་ཕྱིར། རང་ལུགས་ལ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་
གྱི་རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ།

མཐར་གྱིས་སྦྱོར་བའི་མཚན་ཉིད། དེ་ལ་དབྱེ་ན་བཅུ་གསུམ་ཡོད། ས་མཚམས་ཐེག་ཆེན་གྱི་
ཚོགས་ལམ་ནས་རྒྱུན་མཐའི་སྔ་ལོགས་ཀྱི་བར་ན་ཡོད། །
སྡེ་ཚན་གཉིས་པ་མཐར་གྱིས་སྦྱོར་བ་མཚོན་བྱེད་ཀྱི་ཆོས་བཅུ་གསུམ་གྱི་སྐོར།
༈ སྦྱིན་པ་ཤེས་རབ་བར་དག་དང་། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི། ཐེག་ཆེན་གྱི་ཚོགས་ལམ་ཆོས་ཅན། མཐར་གྱིས་པའི་སྦྱོར་བ་ཡིན་ཏེ། ཆོས་བཅུ་གསུམ་
གྱིས་ཟིན་པའི་སྒོ་ནས་མཁྱེན་གསུམ་གྱི་རྣམ་པ་ལ་བསྟན་པ་འཐོབ་དོན་དུ་མཁྱེན་གསུམ་གྱི་
རྣམ་པ་རིམ་གྱིས་སྒོམ་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་ཡིན་པའི་
ཕྱིར། བྱས་པ་ལ་ཁ་ཅིག ཐེག་ཆེན་གྱི་ཚོགས་ལམ་ཆོས་ཅན། ཆོས་བཅུ་གསུམ་གྱིས་ཟིན་
པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། སྦྱིན་པའི་ཕར་ཕྱིན་
གྱིས་ཟིན་པར་ཐལ་ལོ། །ཟེར་ན་མ་ཁྱབ། འདོད་ན། སློབ་ལམ་ན་དེ་ཡོད་པར་ཐལ་ལོ། །
སྡེ་ཚན་གསུམ་པ་མཇུག་བྱང་།
༈ རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་
ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་དྲུག་པའི་བརྒལ་ལན་རེ་ཞིག་
རྫོགས་སོ། 

༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་
བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་བ་ལས་
སྐབས་བདུན་པའི་མཐའ་དཔྱོད་བཞུགས་སོ། །
སྡེ་ཚན་དང་པོ་མཚམས་སྦྱོར་དད་སྐད་ཅིག་མའི་སྦྱོར་བའི་མཚན་ཉིད་བཅས། །
༈ མཐར་གྱིས་པའི་མངོན་པར་རྟོགས་པ་རྣམ་པར་སྒོམ་པ་ནི། ཞེས་སོགས་ཀྱི་
སྐབས་སུ། གཉིས་ལས། དང་པོ་ནི། མཐར་གྱིས་སྦྱོར་བ་བཤད་པའི་རྗེས་སུ་སྐད་ཅིག་མའི་
སྦྱོར་བ་འཆད་པའི་རྒྱུ་མཚན་ཡོད་དེ། མཐར་གྱིས་སྦྱོར་བ་ལས་སྐད་ཅིག་མའི་སྦྱོར་བ་
འབྱུང་བའི་རྒྱུ་མཚན་གྱིས་དེ་ལྟར་བཤད་པའི་ཕྱིར། དེ་ཡང་འབྱུང་བ་ཡིན་ཏེ། བྱ་རྫོགས་
ཀྱི་ཐུང་མཐའི་སྐད་ཅིག་མ་གཅིག་ལ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་ཡུལ་
དུ་བྱེད་པའི་ནུས་པ་འཐོབ་པའི་ཕྱིར་དུ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་
ཡུལ་དུ་བྱེད་པའི་ནུས་པ་འཐོབ་པའི་ཕྱིར་དུ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་སྒོམ་
པའི་སེམས་དཔའི་རྣལ་འབྱོར་ལས། བྱ་རྫོགས་ཀྱི་ཐུང་མཐའི་སྐད་ཅིག་མ་གཅིག་ལ་རྣམ་
པ་བརྒྱ་བདུན་ཅུ་རྩ་གསུམ་དངོས་ཡུལ་དུ་བྱེད་པའི་སེམས་དཔའི་རྣལ་འབྱོར་འབྱུང་བའི་
ཕྱིར། བྱང་སེམས་རྒྱུན་མཐའ་བས་དེ་ལྟར་བྱེད་ནུས་པ་ཡིན་ཏེ། དེས་བསྐལ་པ་གྲངས་མེད་
གསུམ་དུ་མཁྱེན་གསུམ་གྱི་རྣམ་པ་བསྒོམས་ཟིན་པའི་ཕྱིར། ་སྐད་ཅིག་མའི་སྦྱོར་བ་ཆོས་
ཅན། ཁྱོདལ་དབྱེ་ན། བཞི་ཡོད་དེ། རྣམ་པར་སྨིན་པའི་སྐད་ཅིག་མའི་སྦྱོར་བ་སོགས་
བཞིར་ཡོད་པའི་ཕྱིར། མཐའ་དཔྱད་པ་ལ། ཁ་ཅིག ས་བདུན་པའི་ཡེ་ཤེས་དེ་རྣམ་པར་
སྨིན་པ་མ་ཡིན་པའི་སྐད་ཅིག་མའི་སྦྱོར་བ་དང་། ས་བརྒྱད་པའི་ཡེ་ཤེས་དེ་རྣམ་པ་སྨིན་
པའི་སྐད་ཅིག་མའི་སྦྱོར་བ་དང་། ས་དགུ་པའི་ཡེ་ཤེས་དེ་མཚན་ཉིད་མེད་པའི་སྐད་ཅིག་
མའི་སྦྱོར་བ་དང་། ས་བཅུ་པའི་ཡེ་ཤེས་དེ་གཉིས་སུ་མེད་པའི་སྐད་ཅིག་མའི་སྦྱོར་བ་ཡིན་
ཐེར་ན། ས་བདུན་པའི་ཡེ་ཤེས་ཆོས་ཅན། རང་གི་འབྲས་བུར་གྱུར་པའི་ཡེ་ཤེས་ཆོས་སྐུའི་

དངོས་ཀྱི་ཉེར་ལེན་ཡིན་པར་ཐལ། སྐད་ཅིག་མའི་སྦྱོར་བ་བཞི་པོ་གང་རུང་ཡིན་པའི་ཕྱིར།
ཁྱབ་སྟེ། འགྲེལ་པར། སྐད་ཅིག་མ་གཅིག་པའི་མངོན་པར་རྫོགས་པར་བྱང་ཆུབ་པ་རྣམ་
པར་སྒོམ་པའི་སྐད་ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པ་བྱང་ཆུབ་པ་ཡིན་
ཏེ། ཞེས་བཤད་པའི་ཕྱིར། རྩ་བར་འདོད་མི་ནུས་ཏེ། མ་དག་པའི་ཡེ་ཤེས་ཡིན་པའི་ཕྱིར།
གཞན་ཡང་། ས་བརྒྱད་པའི་ཡེ་ཤེས་ཆོས་ཅན། སེམས་དཔའི་རྣལ་འབྱོར་མཐར་ཐུག་ཡིན་
པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། ཁྱབ་སྟེ། རྩ་བར་དེ་མཐའ་ཞེས་པ་དང་།
འགྲེལ་པར། དེ་ནས་ཁྱད་པར་དུ་འགྲོར་མེད་པའི་ཡང་དག་པར་སྐད་ཅིག་མ་གཅིག་པའི་
མངོན་པར་རྫོགས་པ་བྱང་ཆུབ་པ་ནི། ཐམས་ཅད་མཁྱེན་པ་ཉིད་གསུམ་གྱི་མཐར་ཐུག་
པའི་གནས་སྐབས་ཡིན་ནོ། །ཞེས་བཤད་པའི་ཕྱིར། གཞན་ཡང་། སྐད་ཅིག་མའི་སྦྱོར་བ་
བཞི་པོ་ངོ་བོ་གཅིག་ལ། ལྡོག་པ་ཐ་དད་དུ་ཕྱེ་བ་མ་ཡིན་པར་ཐལ། དམ་བཅའ་རྣམས་
འཐད་པའི་ཕྱིར། འདོད་མི་ནུས་ཏེ། རྩ་བར། མཚན་ཉིད་ཀྱིས་ནི་རྣམ་པ་བཞི། །ཞེས་
དང་། འགྲེལ་པར། དེ་ཡང་མཚན་ཉིད་ཀྱི་རྣམ་པ་བཞི་ཡོད་དེ། ཞེས་བཤད་པའི་ཕྱིར། །
རང་ལུགས་ལ། རྒྱུན་མཐའི་ཡེ་ཤེས་ཡིན་ན་སྐད་ཅིག་མའི་སྦྱོར་བ་ཡིན་པས་ཁྱབ། རྒྱུན་
མཐའི་བར་ཆད་མེད་ལམ་སྐད་ཅིག་མའི་སྦྱོར་བ་བཞི་ག་ཡིན། བྱས་པ་ལ་ཁོ་ན་རེ། ས་བཅུ་
པ་ན་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་མེད་པར་ཐལ། དེ་ན་རྣམ་པར་
སྨིན་པ་མ་ཡིན་པའི་ཡོན་ཏན་མེད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་ཡོན་
ཏན་ཡིན་ན་རྣམ་པར་སྨིན་པའི་ཡོན་ཏན་ཡིན་དགོས་པའི་ཕྱིར་ཏེ། དེའི་སེམས་བསྐྱེད་
ཡིན་ན་རྣམ་པར་སྨིན་པའི་སེམས་བསྐྱེད་ཡིན་དགོས་པའི་ཕྱིར། ཁ་ཅིག སྐད་ཅིག་མའི་
སྦྱོར་བ་ལ་རྣམ་པར་སྨིན་པ་མ་ཡིན་པའི་སྐད་ཅིག་མའི་སྦྱོར་བ་སོགས་བཞིར་གྲངསངེས་
ཟེར་ན། དེ་མི་འཐད་པར་ཐལ། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་མཁྱེན་
གསུམ་གྱི་རྣམ་པ་བརྒྱ་བདུན་ཅུ་རྩ་གསུམ་རིམ་ཅན་དུ་དངོས་ཡུལ་དུ་བྱེད་པའི་སེམས་
དཔའི་རྣལ་འབྱོར་དེ་སྐད་ཅིག་མའི་སྦྱོར་བ་གང་ཞིག དེ་སྐད་ཅིག་མའི་སྦྱོར་བ་བཞི་པོ་

གང་ཡང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། དེར་ཐལ། མཁྱེན་གསུམ་གྱི་
རྣམ་པ་ལ་བརྟན་པ་ཐོབ་པའི་སེམས་དཔའི་རྣལ་འབྱོར་ཡིན་པའི་ཕྱིར་ཏེ། ཆོས་ཅན་དེའི་
ཕྱིར། རྟགས་གྲུབ་སྟེ་དེ་ཡོད་པའི་ཕྱིར། གཞན་ཡང་། སྐད་ཅིག་མའི་སྦྱོར་བ་ལ་བཞིར་
གྲངས་མ་ངེས་པར་ཐལ། རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་དེ་སྐད་ཅིག་མའི་སྦྱོར་བ་གང་ཞིག སྐད་ཅིག་མའི་སྦྱོར་བ་བཞི་པོ་གང་རུང་མ་ཡིན་
པའི་ཕྱིར། དང་པོ་གྲུབ་སྟེ། རྒྱུན་མཐའི་ཡེ་ཤེས་ཡིན་པའི་ཕྱིར། གཉིས་པ་མ་གྲུབ་ན། དེ་
ཆོས་ཅན། རྒྱུན་མཐའི་བར་ཆད་མེད་ལམ་ཡིན་པར་ཐལ་ལོ། །མ་གྲུབ་པ་དེའི་ཕྱིར། སྐད་
ཅིག་མའི་སྦྱོར་བ་བཞི་པོ་ངོ་བོ་གཅིག་ཏུ་བཤད་པའི་དོན་ལ། མཁས་པ་ཁ་ཅིག སྐད་ཅིག་
མའི་སྦྱོར་བ་བཞི་པོ་ཡིན་ཁྱབ་མཉམ་ཡིན་ལ། མཚན་ཉིད་མེད་པའི་སྐད་ཅིག་མའི་སྦྱོར་བ་
དེ་བྱང་སེམས་ཀྱི་རྟོག་རིགས་ཡིན་ཞིང་། དེས་སྟོང་ཉིད་མངོན་སུམ་དུ་རྟོགས། གཉིས་སུ་
མེད་པའི་སྐད་ཅིག་མའི་སྦྱོར་བ་དེ་རང་རྒྱལ་གྱི་རྟོགས་རིགས་ཡིན་ཞིང་། དེས་གཟུགས་
འཛིན་རྫས་ཐ་དད་ཀྱིས་སྟོང་པར་མངོན་སུམ་དུ་རྟོགས་ཀྱང་དེ་གཉིས་མི་འགལ་ཏེ།
དཔེར་ན། གང་ཟག་གི་བདག་མེད་རྟོགས་པའི་སངས་རྒྱས་ཀྱི་ཡེ་ཤེས་དེ་ཉན་ཐོས་ཀྱི་
རྟོགས་རིགས་ཡིན་ཞིང་། སྟོང་ཉིད་རྟོགས་པའི་སངས་རྒྱས་ཀྱི་ཡེ་ཤེས་དེ་བྱང་སེམས་ཀྱི་
རྟོགས་རིགས་ཡིན་ཀྱང་སངས་རྒྱས་ཀྱི་ཡེ་ཤེས་གཉིས་ཡིན་ཁྱབ་མཉམ་ཡིན་པ་བཞིན་ནོ། །
དེས་ན་རྣམ་པར་སྨིན་པ་མ་ཡིན་པའི་ཟག་མེད་ཀྱི་ཡོན་ཏན་གྱི་རིགས་རྣམས་མངོན་དུ་བྱེད་
ནུས་པའི་སེམས་དཔའི་རྣལ་འབྱོར་མཐར་ཐུག་དེ། རྣམ་པར་སྨིན་པ་མ་ཡིན་པའི་སྐད་
ཅིག་མའི་སྦྱོར་བའི་མཚན་ཉིད། རྣམ་པར་སྨིན་པའི་ཟག་མེད་ཀྱི་ཡོན་ཏན་གྱི་རིགས་
རྣམསམངོན་དུ་བྱེད་ནུས་པའི་སེམས་དཔའི་རྣལ་འབྱོར་མཐར་ཐུག་དེ། རྣམ་པར་སྨིན་
པའི་སྐད་ཅིག་མའི་སྦྱོར་བའི་མཚན་ཉིད། དོན་དམ་པར་མཚན་ཉིད་མེད་པར་མངོན་སུམ་
དུ་རྟོགས་ནུས་པའི་སེམས་དཔའི་རྣལ་འབྱོར་མཐར་ཐུག་དེ། མཚན་ཉིད་མེད་པའི་སྐད་
ཅིག་མའི་སྦྱོར་བའི་མཚན་ཉིད། གཟུང་འཛིན་རྫས་གཞན་གྱིས་སྟོང་པར་མངོན་སུམ་དུ་

རྟོགས་ནུས་པའི་སེམས་དཔའི་རྣལ་འབྱོར་མཐར་ཐུག་དེ། གཉིས་སུ་མེད་པའི་སྐད་ཅིག་
མའི་སྦྱོར་བའི་མཚན་ཉིད། རྒྱུན་མཐའི་ཡེ་ཤེས་དང་སྐད་ཅིག་མའི་སྦྱོར་བ་དོན་ཅིག རྒྱུན་
མཐའི་ཡེ་ཤེས་ཐམས་ཅད་ཀྱི་ནུས་པ་བཞི་ཐོབ་པས་སྐད་ཅིག་མའི་སྦྱོར་བ་བཞི་ངོ་བོ་གཅིག་
ཡིན་ཞེས་གསུངས། དེ་རྣམས་ལ་དཔྱད་ན་གཉིས་སུ་མེད་པའི་སྐད་ཅིག་མའི་སྦྱོར་བ་ཆོས་
ཅན། མངོན་སུམ་ཡིན་པར་ཐལ། གཉིས་སྟོང་མངོན་སུམ་དུ་རྟོགས་པའི་མཁྱེན་པ་ཡིན་
པའི་ཕྱིར། རྟགས་ཁས། འདོད་ན་སོང་། དེ་ཆོས་ཅན། དེ་མ་ཡིན་པར་ཐལ། བྱང་སེམས་
རྒྱུན་མཐའ་བའི་རྒྱུད་ཀྱི་ཀུན་རྫོབ་སེམས་བསྐྱེད་ཁྱོད་ཡིན་པའི་ཕྱིར། མ་གྲུབ་ན། དེ་ཆོས་
ཅན། དེར་ཐལ། རྒྱུན་མཐའི་ཡེ་ཤེས་ཡིན་པའི་ཕྱིར། གཞན་ཡང་། གཉིས་སུ་མེད་པའི་
སྐད་ཅིག་མའི་སྦྱོར་བ་ཆོས་ཅན། རང་རྒྱལ་གྱི་རྟོགས་རིགས་སུ་མི་གནས་པར་ཐལ། སྟོང་
ཉིད་མངོན་སུམ་དུ་རྟོགས་པའི་སེམས་དཔའི་རྣལ་འབྱོར་ཡིན་པའི་ཕྱིར། ཁོ་ན་རེ། གཉིས་
སུ་མེད་པའི་སྐད་ཅིག་མའི་སྦྱོར་བ་ཡིན་ན། གཉིས་སྟོང་མངོན་སུམ་དུ་རྟོགས་པས་ཁྱབ་སྟེ།
རྣམ་བཤད་ལས། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་པའི་སྐད་ཅིག་
མའི་སྦྱོར་བ་ཡིན་ཏེ། གཟུང་འཛིན་གྱི་ཆོས་རྣམས་རྫས་ཐ་དད་ཀྱིས་སྟོང་པ་གཉིས་སུ་མེད་
པའི་དེ་ཉིད་སྐད་ཅིག་གཅིག་གིས་མཐོང་བའི་རྣལ་འབྱོར་མཐར་ཐུག་ཡིན་པའི་ཕྱིར། ཞེས་
བཤད་པའི་ཕྱིར་ན་མ་ཁྱབ། དེའི་དོན་གཉིས་སུ་མེད་པའི་སྐད་ཅིགམའི་སྦྱོར་བ་དེ།
གཉིས་སྟོང་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་ཞེས་པའི་དོན་ཡིན་པའི་ཕྱིར།
དེ་ལྟར་མ་ཡིན་ན་སློབ་ལམ་ན་བློ་གཅིག་གིས་བདེན་གཉིས་གཅིག་ཅར་དུ་མངོན་སུམ་
རྟོགས་པ་ཡོད་པར་ཐལ་ལོ། །འདོད་ན། རྒྱུན་མཐའི་བར་ཆད་མེད་ལམ་གྱིས་གཉིས་སྟོང་
མངོན་སུམ་དུ་རྟོགས་པར་ཐལ་ལོ། །འདོད་པའི་ཕྱིར། རང་ལུགས་ལ། བྱ་རྫོགས་ཀྱི་སྐད་
ཅིག་མའི་ཐུང་མཐའ་གཅིག་ལ་ཟག་མེད་རྣམ་པར་སྨིན་པ་མ་ཡིན་པའི་ཆོས་གཅིག་མ་
དུ་བྱས་པ་ན་དེ་དང་རིགས་མཐུན་པ་ཐམས་ཅད་མངོན་དུ་བྱེད་ནུས་པའི་ཤེས་སྒྲིབ་ཀྱི་
དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ། རྣམ་པར་སྨིན་པ་མ་ཡིན་པའི་

སྐད་ཅིག་མའི་སྦྱོར་བའི་མཚན་ཉིད། དེའི་སྐད་ཅིག་མ་གཅིག་ལ་ཟག་མེད་རྣམ་པར་སྨིན་
པའི་ཆོས་གཅིག་མངོན་དུ་བྱས་པ་ན་དེ་དང་རིགས་མཐུན་པ་ཐམས་ཅད་མངོན་དུ་བྱེད་
ནུས་པའི་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་རྣམ་པར་སྨིན་
པའི་སྐད་ཅིག་མའི་སྦྱོར་བའི་མཚན་ཉིད། སྟོང་ཉིད་མངོན་སུམ་དུ་རྟོགས་པའི་སྒོ་ནས་
ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ། མཚན་ཉིད་མེད་པའི་
སྐད་ཅིག་མའི་སྦྱོར་བའི་མཚན་ཉིད། གཉིས་སྟོང་མངོན་སུམ་དུ་རྟོགས་པའི་ཤེས་རབ་ཀྱིས་
ཟིན་པའི་སྒོ་ནས་ཤེས་སྒྲིབ་ཀྱི་དངོས་གཉེན་བྱེད་པའི་སེམས་དཔའི་རྣལ་འབྱོར་དེ། གཉིས་
སུ་མེད་པའི་སྐད་ཅིག་མའི་སྦྱོར་བའི་མཚན་ཉིད། རྒྱུན་མཐའི་བར་ཆད་མེད་ལམ་དེ་དེ་
བཞི་ག་ཡིན། ས་མཚམས་རྒྱུན་མཐའ་ཁོ་ན་ན་ཡོད་བྱས་པ་ལ་ཁོ་ན་རེ། བྱ་རྫོགས་ཀྱི་སྐད་
ཅིག་མའི་ཐུང་མཐའ་གཅིག་ལ་རྣམ་པ་བརྒྱ་བདུན་ཅུ་རྩ་གསུམ་རིམ་གྱིས་དངོས་ཡུལ་དུ་
བྱེད་པའི་སེམས་དཔའི་རྣལ་འབྱོར་ཆོས་ཅན། སེམས་དཔའི་རྣལ་འབྱོར་མཐར་ཐུག་ཡིན་
པར་ཐལ། སྐད་ཅིག་མའི་སྦྱོར་བ་ཡིན་པའི་ཕྱིར། འདོད་ན་དེ་ཆོས་ཅན། ཁྱོད་ལས་ཁྱད་
པར་དུ་འཕགས་པའི་སེམས་དཔའི་རྣལ་འབྱོར་མེད་པར་ཐལ་ལོ། །འདོད་མི་ནུས་ཏེ། རྒྱུན་
མཐའི་སྦྱོར་བའི་ལམ་ཡིན་པའི་ཕྱིར་ཟེར་ན། རྒྱུན་མཐའི་བར་ཆད་མེད་ལམ་སྐད་ཅིག་
དང་པོ་ཆོས་ཅན། སེམས་དཔའི་རྣལ་འབྱོར་མཐར་ཐུག་ཡིན་པར་ཐལ། སྐད་ཅིག་མའི་
སྦྱོར་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ལས་ཁྱད་པར་དུ་འཕགས་པའི་
སེམས་དཔའི་རྣལ་འབྱོར་མེད་པར་ཐལ་ལོ། །འདོད་མི་ནུས་ཏེ། རྒྱུན་མཐའི་བར་ཆད་མེད་
ལམ་སྐད་ཅིག་གཉིས་པ་ཡོད་པའི་ཕྱིར། ཁྱབ་པ་ཁས། །
སྡེ་ཚན་གཉིས་པ་སྐད་ཅིག་མའི་སྦྱོར་བ་མཚོན་བྱེད་ཀྱི་ཆོས་བཞི།
༈ སྦྱིན་པ་ལ་སོགས་རེ་རེས་ཀྱང་། །ཞེས་སོགས་ཀྱི་སྐབས་སུ། སྦྱོར་བ་འགོད་པ་ནི།
རྒྱུན་མཐའི་བར་ཆད་མེད་ལམ་ཆོས་ཅན། རྣམ་པར་སྨིན་པ་མ་ཡིན་པའི་སྐད་ཅིག་མའི་
སྦྱོར་བ་ཡིན་ཏེ། ན་ཚན་ཉིད་དང་པོ་དེའི་ཕྱིར། གང་ཚེ་ཆོས་དཀར་ཐམས་ཅད་ཀྱི། །ཞེས་

སོགས་ཀྱི་སྐབས་སུ་སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། རྣམ་
པར་སྨིན་པའི་སྐད་ཅིག་མའི་སྦྱོར་བ་ཡིན་ཏེ། མཚན་ཉིད་གཉིས་པ་དེ་ཡིན་པའི་ཕྱིར།
སྦྱིན་པ་ལ་སོགས་སྤྱོད་པ་ཡིས། །ཞེས་སོགས་ཀྱི་སྐབས་སུ། སྦྱོར་བ་འགོད་པ་ནི། རྒྱུན་
མཐའི་བར་ཆད་མེད་ལམ་ཆོས་ཅན། མཚན་ཉིད་མེད་པའི་སྐད་ཅིག་མའི་སྦྱོར་བ་ཡིན་ཏེ།
མཚན་ཉིད་གསུམ་པ་དེ་ཡིན་པའི་ཕྱིར། རྨི་ལམ་དང་ནི་དེ་མཐོང་ཉིད། །ཅེས་སོགས་ཀྱི་
སྐབས་སུ། སྦྱོར་བ་འགོད་པ་ནི། རྒྱུན་མཐའི་བར་ཆད་མེད་ལམ་ཆོས་ཅན། གཉིས་སུ་མེད་
པའི་སྐད་ཅིག་མའི་སྦྱོར་བ་ཡིན་ཏེ། མཚན་ཉིད་བཞི་པ་དེ་ཡིན་པའི་ཕྱིར། 
་སྡེ་ཚན་གསུམ་པ་མཇུག་བྱང་། 
༈ རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་
ལེགས་བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་བདུན་པའི་དཀའ་གནད་ཀྱི་མཐའ་
དཔྱོད་མདོར་བསྡུས་བཤད་ཟིན་ཏོ། །ཤེར་ཕྱིན་མན་ངག་སྙིང་པོའི་དཀའ་བའི་གནད། །
ལུང་རིགས་ལམ་ནས་དྲངས་ཏེ་མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་
བཞེད་སྲོལ། །བརྒྱུད་འཛིན་དང་བཅས་བསྐལ་བརྒྱར་དར་རྒྱས་ཤོག །

༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་
གསུང་ཟིན་བྲིས་སུ་བཀོད་པ་ལེགས་བཤད་གསེར་གྱི་ཕྲེང་བ་ཞེས་བྱ་
བ་ལས་སྐབས་བརྒྱད་པའི་མཐའ་དཔྱོད་བཞུགས་སོ། །
སྡེ་ཚན་དང་པོ་ཚོས་སྐུའི་མཚམས་སྦྱོར་དང་ངོ་བོ་འབྲས་བུ་འགྲུབ་པའི་དུས་མཚམས་
སོགས།
ཀ ཆོས་སྐུའི་མཚམས་སྦྱོར་དང་དབྱེ་བ་བཅས། །
༈ སྐད་ཅིག་མ་གཅིག་པའི་མངོན་པར་རྫོགས་པ་བྱང་ཆུབ་པ་རྣམ་པར་བསྒོམ་པའི་སྐད་
ཅིག་མ་གཉིས་པ་ལ་ཆོས་ཀྱི་སྐུར་མངོན་པར་རྫོགས་པར་བྱང་ཆུབ་པ་ཡིན་ཏེ། དེ་ཡང་ངོ་
བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས། ཞེས་སོགས་ཀྱི་སྐབས་སུ། །
སྦྱོར་བ་དང་། མཐའ་དཔྱད་པ་གཉིས། དང་པོ་ནི། སྐད་ཅིག་མའི་སྦྱོར་བ་བཤད་པའི་རྗེས་
སུ་འབྲས་བུ་ཆོས་སྐུ་འཆད་པའི་རྒྱུ་མཚན་ཡོད་དེ། འབྲས་བུ་ཆོས་སྐུ་དེ་སྐད་ཅིག་མའི་སྦྱོར་
བ་བསྒོམ་སྟོབས་ཀྱིས་ཐོབ་པའི་རྒྱུ་མཚན་གྱིས་དེ་ལྟར་བཤད་པའི་ཕྱིར། འབྲས་བུ་ཆོས་སྐུ་
ཆོས་ཅན། ཁྱོད་ལ་དབྱེ་ན་བཞི་ཡོད་དེ། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་
སྐུ་དང་བཞི་ཡོད་པའི་ཕྱིར། གཉིས་པ་ནི། ཁ་ཅིག སྐད་ཅིག་མའི་སྦྱོར་བ་བཤད་པའི་རྗེས་
སུ་ཆོས་སྐུ་འཆད་པའི་རྒྱུ་མཚན་ཡོད་དེ། ཆོས་སྐུ་དེ་དེ་བསྒོམ་སྟོབས་ཀྱིས་ཐོབ་པའི་རྒྱུ་
མཚན་གྱིས་དེ་ལྟར་བཤད་པའི་ཕྱིར། ཆོས་སྐུ་ཆོས་ཅན། ཁྱོད་ལ་དབྱེ་ན་བཞི་ཡོད་དེ། ངོ་
བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད་པའི་ཕྱིར། གཟུགས་སྐུ་
གཉིས་པོ་དེ་ཆོས་སྐུ་ཡིན་པར་ཐལ། སྦྱོར་བ་འཐད་པའི་ཕྱིར། འདོད་ན། དེ་ཆོས་ཅན།
གཙོ་བོར་ཡེ་ཤེས་ཀྱི་ཚོགས་བསྒོམ་སྟོབས་ཀྱིས་ཐོབ་པར་ཐལ་ལོ། །ཁྱབ་སྟེ། རིན་ཆེན་ཕྲེང་
བ་ལས། ཆོས་ཀྱི་སྐུ་སྟེ་མདོར་བསྡུ་ན། །རྒྱལ་པོ་ཡེ་ཤེས་ཚོགས་ལས་འཁྲུངས། །ཞེས་བཤད་
པའི་ཕྱིར། རྩ་བར་འདོད་མི་ནུས་ཏེ། གཙོ་བོར་བསོད་ནམས་ཀྱི་ཚོགས་བསྒོམ་སྟོབས་ཀྱིས་

ཐོབ་པའི་ཕྱིར། ཁྱབ་སྟེ། རིན་ཆེན་ཕྲེང་བ་ལས། སངས་རྒྱས་རྣམས་ཀྱི་གཟུགས་སྐུ་ནི། །
བསོད་ནམས་ཚོགས་ལས་བྱུང་བ་སྟེ། །ཞེས་བཤད་པའི་ཕྱིར། བྱས་པ་ལ། ཁོ་ན་རེ། དེ་
གཉིས་ཆོས་ཅན། གཙོ་བོར་ཡེ་ཤེས་ཀྱི་ཚོགས་བསྒོམ་སྟོབས་ཀྱིས་ཐོབ་པར་ཐལ། གཙོ་བོར་
ཕར་ཕྱིན་དྲུག་བསྒོམས་སྟོབས་ཀྱིས་ཐོབ་པའི་ཕྱིར་ཏེ། གཙོ་བོར་ཕར་ཕྱིན་དྲུག་ཉམས་སུ་
བླངས་པ་ལ་བརྟེན་ནས་ཐོབ་པའི་ཕྱིར་ན་མ་ཁྱབ། ཁ་ཅིག སློབ་ལམ་ན་རྣམ་མཁྱེན་སྒོམ་
པ་ཡོད་པར་ཐལ། དེ་ན་ཕར་ཕྱིར་དྲུག་སྒོམ་པ་ཡོད་པའི་ཕྱིར་ཏེ། དེ་ན་ཕར་ཕྱིན་དྲུག་
ཉམས་སུ་ལེན་པ་ཡོད་པའི་ཕྱིར་ན་མ་ཁྱབ། རྩ་བར་འདོད་ན། རྣམ་མཁྱེན་གྱི་ངོ་བོར་སྐྱེས་
པའི་རྣམ་རྫོགས་སྦྱོར་བ་ཡོད་པར་ཐལ། རྣམ་མཁྱེན་སྒོམ་པའི་རྣམ་རྫོགས་སྦྱོར་བ་ཡོད་
པའི་ཕྱིར། རྟགས་ཁས། ཁྱབ་སྟེ། རྣམ་བཤད་ལས། བློ་སྙིང་རྗེའི་ངོ་བོར་བསྐྱེད་པ་ལ་སྙིང་
རྗེ་སྒོམ་ཞེས་པ་ལྟར། མཁྱེན་གསུམ་གྱི་རྣམ་པ་སྦྱོར་བའི་ངོ་བོར་བསྐྱེད་ནས་བསྒོམ་པ་ཡིན་
གྱི མིག་ཤེས་ཀྱིས་གཟུགས་ལ་བལྟ་བ་བཞིན་དུ་མ་ཡིན་ནོ། །ཞེས་བཤད་པའི་ཕྱིར། ཁོ་ན་
རེ། ཤེས་ཕྱིན་གྱི་ངོ་བོར་སྐྱེད་པའི་རྣམ་རྫོགས་སྦྱོར་བ་ཡོད་པར་ཐལ། དེ་སྒོམ་པའི་རྣམ་
རྫོགས་སྦྱོར་བ་ཡོད་པའི་ཕྱིར་ཏེ། དེ་ཉམས་སུ་ལེན་པའི་དེ་ཡོད་པའི་ཕྱིར་ན་མ་ཁྱབ། ཡང་
ཁོ་ན་རེ། སློབ་ལམ་ན་རྣམ་མཁྱེན་སྒོམ་པ་ཡོད་པར་ཐལ། དེ་ན་རྣམ་མཁྱེན་ཉམས་ལེན་གྱི་
བྱ་བ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་ན་མཁྱེན་གསུམ་ཉམས་ལེན་གྱི་
བྱ་བ་ཡོད་པའི་ཕྱིར། ཡང་ཁོ་ན་རེ། སློབ་ལམ་ན་རྣམ་མཁྱེན་སྒོམ་པ་ཡོད་པར་ཐལ། ལམ་
མ་ཞུགས་ན་ལམ་སྒོམ་པ་ཡོད་པའི་ཕྱིར་ཏེ། དེ་ན་ཐེག་ཆེན་སེམས་བསྐྱེད་སྒོམ་པ་ཡོད་པའི་
ཕྱིར་ན་མ་ཁྱབ། 
ཁ འབྲས་བུ་འགྲུབ་པའི་དུས་མཚམས། 
༈ ་གཉིས་པ་མཐའ་དཔྱད་པ་ལ། འབྲས་བུ་འགྲུབ་པའི་དུས་མཚམས་དང་སྐུའི་རྣམ་
གཞག་ལ་དཔྱད་པ་དང་། དེ་ལ་གཞན་གྱི་ལོག་རྟོག་དགག་པའོ། །དང་པོ་ལ། དགག་
གཞག་སྤང་གསུམ་ལས། དང་པོ་ནི། ཁ་ཅིག རྒྱུན་མཐའི་བར་ཆད་མེད་ལམ་པས་ཆོས་

ཉིད་ལ་རྩེ་གཅིག་ཏུ་མཉམ་པར་བཞག་པའི་ཚེ། ཆོས་ཅན་ཇི་སྙེད་པ་ཅུང་ཟད་མི་སྣང་
ཞིང་། དེའི་སྐད་ཅིག་གཉིས་པར་ཆོས་ཅན་ཇི་སྙེད་པ་ལག་མཐིལ་དུ་སྐྱུ་རུ་ར་བཞག་པ་
ལྟར་མངོན་སུམ་དུ་གཟིགས་པའི་ཚེ་དེས་རྣམ་མཁྱེན་སྐད་ཅིག་དང་པོ་མངོན་དུ་བྱས་པ་
དང་། ལོངས་སྐུ་མངོན་དུ་བྱས་པ་དང་། མངོན་པར་རྫོགས་པར་སངས་རྒྱས་པ་ཞེས་
བརྗོད་དོ་ཟེར་ན། རྒྱུན་མཐའི་བར་ཆད་མེད་ལམ་པས་ཆོས་ཅན་ཇི་སྙེད་པ་མངོན་སུམ་དུ་
མ་རྟོགས་པར་ཐལ། དམ་བཅའ་འཐད་པའི་ཕྱིར། འདོད་ན། དེས་ཆོས་ཅན་ཇི་སྙེད་པ་
མངོན་སུམ་དུ་རྟོགས་པར་ཐལ། དེས་རྒྱུན་མཐའི་བར་ཆད་མེད་ལམ་མངོན་སུམ་དུ་རྟོགས་
པའི་ཕྱིར་ཏེ། དེའི་རྒྱུད་ལ་དེ་མངོན་སུམ་དུ་རྟོགས་པའི་བློ་ཡོད་པའི་ཕྱིར་ཏེ། དེའི་རྒྱུད་ལ་
དེ་ཉམས་སུ་མྱོང་བའི་རང་རིག་ཡོད་པའི་ཕྱིར། རྣམ་བཤད་ལས། དེ་ནས་སྐད་ཅིག་གཉིས་
པ་ལ་རྣམ་གྲོལ་ལམ་སྐྱེས་པའི་ཚེ་ཤེས་བྱ་ཇི་ལྟ་བ་ལ་གཉིས་སྣང་ནུབ་ནས་ཆུ་ལ་ཆུ་བཞག་ཏུ་
སོང་བ་དེའི་གཟིགས་ངོར་ཤེས་བྱ་ཇི་སྙེད་པ་ཐམས་ཅད་ལག་མཐིལ་དུ་སྐྱུ་རུ་ར་བཞག་པ་ས་
ལྟར་མངོན་སུམ་དུ་གཟིགས་པ་དེའི་ཚེ་ཤེས་སྒྲིབ་ཟད་པར་སྤངས་པ་དང་། ཡང་དག་
མཐའ་མངོན་དུ་བྱས་པ་དང་། ཆོས་སྐུ་མངོན་དུ་བྱས་པ་དང་། ཆོས་ཐམས་ཅད་རྣམ་པ་
ཐམས་ཅད་དུ་མངོན་པར་རྫོགས་པ་བྱང་ཆུབ་པ་ཞེས་བྱའོ། །ཞེས་གསུངས། ལུང་དེའི་དོན་
ལ་ཁ་ཅིག་རྒྱུན་མཐའི་བར་ཆད་མེད་ལམ་པས་ཆོས་ཉིད་མངོན་སུམ་དུ་རྟོགས་པའི་
གཟིགས་ངོར་ཤེས་བྱ་ཇི་སྙད་པ་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་སུམ་དུ་
གཟིགས་པ་ན། དེས་ཆོས་སྐུ་མངོན་དུ་བྱས་པའི་དོན་ཡིན་ལ། ལུང་འདིས་ཇི་ལྟ་བ་རྟོགས་
པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཤེས་བྱ་ཇི་སྙེད་པ་ཡོད་པར་
བསྟན་ཟེར་ན། དེ་མི་འཐད་པར་ཐལ། དེས་དེ་གཟིགས་པའི་གཟིགས་ངོར་འདུས་བྱས་
མེད་པའི་ཕྱིར་ཏེ། འཇུག་པའི་རང་འགྲེལ་ལས། དངོས་པོ་བྱས་པ་ཅན་ལ་མ་རེག་པར་
རང་བཞིན་འབའ་ཞིག་མངོན་དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་
ཞེས་བརྗོད་དོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ། ཁྱོད་དོན་དམ་བདེན་པ་ཡིན་

པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཁྱོད་
ཡོད་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དམ་བཅའ་འཐད་པའི་
ཕྱིར་ན་མ་ཁྱབ། འདོད་ན། ཡོད་པ་ཆོས་ཅན། དེར་ཐལ། དེའི་ཕྱིར། ཁ་ཅིག རྣམ་བཤད་
ལས། སངས་རྒྱས་ནི་རྟག་ཏུ་དེ་བཞིན་ཉིད་ལ་མཉམ་པར་བཞག་པ་ཡིན་ལ། དེའི་གཟིགས་
པའི་ངོར་མ་གྲུབ་པའི་དོན་ཡིན་ནོ་ཞེ་ན། དེ་ཡང་མི་འཐད་པར་སྔར་བཤད་ཟིན་ཏོ། །ཞེས་
བཤད་པ་མི་འཐད་པར་ཐལ། ཇི་ལྟ་བ་རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་
གཟིགས་ངོར་སངས་རྒྱས་ཀྱི་གཟུགས་སྐུ་མེད་པའི་ཕྱིར་ན་མ་ཁྱབ་སྟེ། དེའི་དོན་ནི་ཇི་ལྟ་བ་
རྟོགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་སངས་རྒྱས་ཀྱི་ཆོས་ཉིད་པ་
ཡོད་ཅེས་པའི་དོན་ཡིན་པའི་ཕྱིར། ཁ་ཅིག བྱང་སེམས་རྒྱུན་མཐའ་བས་དང་པོར་ཡེ་ཤེས་
ཆོས་སྐུ་མངོན་དུ་བྱེད། དེ་རྗེས་ལོངས་སྐུ། དེ་རྗེས་སྤྲུལ་སྐུ་མངོན་དུ་བྱེད་པ་ཡིན་ཟེར་ན།
འོ་ན། ཡེ་ཤེས་ཀྱི་ཚོགས་མཐའ་ཕྱིན་པའི་གང་ཟག་ཀྱང་ཡིན། བསོད་ནམས་ཀྱི་ཚོགས་
མཐའ་མ་ཕྱིན་པའི་གང་ཟག་ཀྱང་ཡིན་པའི་གཞི་མཐུན་པ་གཅིག་ཡོད་པར་ཐལ། དམ་
བཅའ་འཐད་པའི་ཕྱིར། ཁྱབ་པ་གྲུབ་སྟེ། ཡེ་ཤེས་ཀྱི་ཚོགས་མཐར་ཕྱིན་པ་དང་། ཡེ་ཤེས་
ཆོས་སྐུ་མངོན་དུ་བྱས་པ་དུས་མཉམ། བསོད་ནམས་ཀྱི་ཚོགས་མཐའ་ཕྱིན་པ་དང་། ལོངས་
སྐུ་མངོན་དུ་བྱས་པ་དུས་མཉམ་པའི་ཕྱིར། རྩ་བར་འདོད་ན། ཚོགས་གཉིས་ཡོངས་སུ་
རྫོགས་པར་མ་བྱས་པའི་སངས་རྒྱས་འཕགས་པ་ཡོད་པར་ཐལ་ལོ། །བྱས་པ་ལ་ཁོ་ན་རེ།
དམ་བཅའ་འཐད་པར་ཐལ། བྱང་ཆུབ་ཇི་ལྟར་དེ་བཞིན་དུ། །ཞེས་པའི་ཐད་ཀྱིས་རྣམ་
བཤད་ལས། སོགས་སྒྲས་ཡེ་ཤེས་ཆོས་སྐུ་ལོངས་སྐུའི་བདག་རྐྱེན་དང་། ལོངས་སྐུ་སྤྲུལ་སྐུའི་
བདག་རྐྱེན་བྱེད་པ་སྡུད་དོ། །ཞེས་བཤད་པའི་ཕྱིར་ན་མ་ཁྱབ་སྟེ། ལུང་དེའི་དོན་ནི། ཡེ་
ཤེས་ཆོས་སྐུས་རང་གི་འབྲས་བུར་གྱུར་པའི་ལོངས་སྐུའི་བདག་རྐྱེན་དང་། ལོངས་སྐུས་
རང་གི་འབྲས་བུར་གྱུར་པའི་སྤྲུལ་སྐུའི་བདག་རྐྱེན་བྱེད་ཅེས་པའི་དོན་ཡིན་པའི་ཕྱིར། ཁ་
ཅིག་འགྲེལ་པ་གཞན་དག་ན་རེ་དེ་དག་གི་ལྟར་ན་རྣལ་འབྱོར་པའི་ཀུན་རྫོབ་ཏུ་དོན་ཁྱད་

པར་ཅན་སྣང་བ་བསྐྱེད་པའི་སྒོ་ནས་ཞེས་བཤད་པ་མི་འཐད་པ་ཐལ། ཡེ་ཤེས་ཆོས་སྐུ་དེ་
ལོངས་སྐུའི་བདག་རྐྱེན་མ་ཡིན་པའི་ཕྱིར་ན་མ་ཁྱབ་སྟེ། ལུང་དེས་ཡེ་ཤེས་ཆོས་སྐུ། རང་
རྒྱུད་ལྡན་གྱི་གང་ཟག་ལོངས་སྐུར་སངས་རྒྱུ་ཚུལ་དང་། སྤྲུལ་སྐུར་སངས་རྒྱ་ཚུལ་དཔག་ཏུ་
མེད་པ་སྟོན་ཞེས་པའི་དོན་ཡིན་པའི་ཕྱིར། དེ་ལྟར་མ་ཡིན་ན་ཁྱོད་ཀྱི་རྩ་བའི་དམ་བཅའ་
མི་འཐད་པར་ཐལ། བྱང་སེམས་རྒྱུན་མཐའ་བས་ལོངས་སྐུ་དང་སྤྲུལ་སྐུ་ཅིག་ཅར་དུ་
མངོན་དུ་བྱེད་པའི་ཕྱིར་ཏེ། རྣམ་བཤད་ལས། ལོངས་སྐུས་བདག་རྐྱེན་བྱས་ནས་མཛད་པ་
བཅུ་གཉིས་ཀྱི་སྒོ་ནས་གདུལ་བྱ་རྗེས་སུ་འཛིན་པའི་མཆོག་གི་སྤྲུལ་པའི་སྐུ་དེའི་ཚེ་ཚོགས་པ་
གཅིག་ཏུ་མེད་ཀྱང་། སངས་རྒྱས་ཀྱི་སྤྲུལ་པའི་སྐུ་བྱེ་བྲག་འགའ་ཞིག་ལོངས་སྤྱོད་རྫོགས་
པའི་སྐུ་དང་དངོས་རྒྱུ་ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་ཚུལ་དུ་ཐོབ་
པར་ཤེས་པར་བྱའོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ། ལོངས་སྐུ་དང་དངོས་རྒྱུ་
ཚོགས་པ་ཚར་གཅིག་ལ་རག་ལས་པའི་འབྲེལ་པ་གྲུབ་པའི་སྤྲུལ་སྐུ་ཆོས་ཅན། ཁྱོད་སྤྲུལ་པ་
པོའི་སངས་རྒྱས་ཡོད་པར་ཐལ། ཁྱོད་སངས་རྒྱས་ཀྱི་སྤྲུལ་སྐུ་ཡིན་པའི་ཕྱིར་ན་མ་ཁྱབ། འོ་
ན། དེ་འདྲའི་ཁྱབ་པ་བྱེ་བྲག་སྨྲ་བས་ཁས་ལེན་པར་ཐལ། དེ་རང་རྒྱུད་པས་ཀྱང་ཁས་ལེན་
པའི་ཕྱིར། རྟགས་ཁས། འདོད་ན། དེས་སྟོན་པ་ཤཱཀྱ་ཐུབ་པ་སྤྲུལ་པ་པོའི་སངས་རྒྱས་ཡོད་
པར་ཁས་ལེན་པར་ཐལ་ལོ། །འདོད་ན། དེས་དེ་རྒྱལ་པོ་གཞོན་ནུ་དོན་གྲུབ་ཀྱི་རྟེན་ལ་
གསར་དུ་སངས་རྒྱས་པར་ཁས་མི་ལེན་པར་ཐལ་ལོ། །གཞན་ཡང་ལོངས་སྐུ་དང་དངོས་རྒྱུ་
ཚོགས་པ་ཚར་གཅིག་ལ་རག་ལས་ཀྱི་འབྲེལ་པ་གྲུབ་པའི་སྤྲུལ་སྐུ་ཡོད་པར་ཐལ། བྱང་
སེམས་རྒྱུན་མཐའ་བ་སངས་རྒྱས་པའི་ཚེ། དེའི་སྤྲུལ་པ་ཁམས་འོག་མ་ན་ཡོད་པ་རྣམས་དེ་
དང་དུས་མཉམ་དུ་སངས་རྒྱས་པའི་ཕྱིར་ཏེ། དེ་སངས་རྒྱས་པའི་དུས་སྲིད་པའི་ཕྱིར། ཁ་
ཅིག འདོད་པའི་རྟེན་ལ་གསར་དུ་སངས་རྒྱས་པ་ཡོད་ཟེར་ན། དེ་མི་འཐད་པ་ཐལ། ཕར་
ཕྱིན་ཐེག་པའི་སྤྱི་སྐད་དང་འགལ་བའི་ཕྱིར། དེས་ན་བྱང་སེམས་རྒྱུན་མཐའ་བ་སངས་
རྒྱས་པའི་ཚེ། དེའི་སྤྲུལ་པ་ཁམས་འོག་མ་ན་ཡོད་པ་རྣམས་འོག་མིན་གྱི་རྟེན་ལ་སངས་རྒྱས་

པ་ཡིན་ནོ། །གཉིས་པ་རང་ལུགས་ལ། ས་བཅུ་པའི་རྒྱུན་མཐའི་བར་ཆད་མེད་ལམ་གྱི་
གཟིགས་ངོར་ཆོས་ཅན་ཀུན་རྫོབ་པའི་སྣང་བ་ཅུང་ཟད་ཀྱང་མི་འཆར་ཏེ། དེའི་ཚེ་དེས་
བདེན་པ་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་མ་སྤངས་པའི་ཕྱིར། དེས་རང་
གི་སྐད་ཅིག་གཉིས་པར་ཤེས་བྱ་ཇི་སྙེད་པ་ལག་མཐིལ་དུ་སྐྱུ་རུ་ར་བཞག་པ་ལྟར་མངོན་
སུམ་དུ་རྟོགས་པའི་ཚེ། བྱང་སེམས་རྒྱུན་མཐའ་བས་ཤེས་སྒྲིབ་ཟད་པར་སྤངས་པ་དང་།
ཡང་དག་མཐའ་མངོན་དུ་བྱས་པ་དང་། ཆོས་སྐུ་མངོན་དུ་བྱས་པ་དང་། ཆོས་ཐམས་ཅད་
རྣམ་པ་ཐམས་ཅད་དུ་མངོན་པར་རྫོགས་པར་བྱང་ཆུབ་པ་ཞེས་བྱ་བ་ཡིན་ཏེ། དེའི་ཚེ་དེས་
བདེན་པ་གཉིས་ངོ་བོ་ཐ་དད་དུ་འཛིན་པའི་དྲི་མ་ཟད་པར་སྤངས་པའི་ཕྱིར། ཁ་ཅིག །
བྱང་སེམས་རྒྱུན་མཐའ་བས་ཡང་དག་མཐའ་མངོན་དུ་མ་བྱས་པར་ཐལ། དེས་དེ་མངོན་
དུ་བྱས་པ་དང་། ཆོས་སྐུ་མངོན་དུ་བྱས་པ་དུས་མཉམ་པའི་ཕྱིར། འདོད་ན། དེས་དེ་
མངོན་དུ་བྱས་པར་ཐལ། དེས་ཆོས་ཉིད་དེ་བཞིན་ཉིད་མངོན་དུ་བྱས་པའི་ཕྱིར་ཏེ། དེས་
དེ་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཕྱིར་ཏེ། དེས་དེ་ལ་སླར་ལྡང་མི་
སྲིད་པའི་ཚུལ་གྱིས་མཉམ་པར་བཞག་པའི་ཕྱིར་ཏེ། དེ་མཉམ་བཞག་དེ་ལས་སླར་ལྡང་མི་
སྲིད་པ་གང་ཞིག་དེས་དེ་ལ་མཉམ་པར་བཞག་པའི་ཚེ་དེ་ལས་སླར་ལྡང་བར་བྱའོ་སྙམ་
པའི་འཕེན་པ་ཅུང་ཟད་ཀྱང་མ་བཏང་བའི་ཕྱིར་ཟེར་ན་མ་ཁྱབ། ཁ་ཅིག་བྱང་སེམས་རྒྱུན་
མཐའ་བས་ཡང་དག་མཐའ་མངོན་དུ་བྱས་པ་ཡིན་ཟེར་ན། དེ་མི་འཐད་པར་ཐལ། རྣམ་
བཤད་ལས། ཡང་དག་པའི་མཐའ་དེ་བཞིན་ཉིད་ཙམ་ལ་བྱས་ནས། དེ་མངོན་དུ་བྱས་པའི་
དོན་དེ་ལ་སླར་མི་ལྡང་བའི་ཚུལ་དུ་མཉམ་པར་བཞག་པ་ལ་བྱེད་པ་དང་། ཆོས་ཉིད་དྲི་
བྲལ་གྱི་འགོག་པ་ཡང་དག་པའི་མཐར་བྱས་ནས། དེ་ཐོབ་པ་ལ་མངོན་དུ་བྱས་པར་བཞག་
པ་རྣམས་ནི། སངས་རྒྱས་མ་ཐོབ་བར་དུ་སངས་རྒྱས་མངོན་དུ་མི་བྱའོ། །ཞེས་པའི་དོན་དུ་
འགྱུར་བས་འཐད་པར་དཀའོ། །ཞེས་བཤད་པ་དང་འགལ་བའི་ཕྱིར། གཉིས་པ་སྐུའི་རྣམ་
བཞག་དཔྱད་པ་ལ། སྐུ་གསུམ་སོ་སོའི་མཚན་ཉིད་དབྱེ་བ་རང་རང་གི་སྐབས་སུ་བཤད་ལ།

འབྲས་བུ་ཆོས་སྐུ་སྤྱིའི་དབང་དུ་བྱས་ན། ཁ་ཅིག སྦྱོར་བཞི་བསྒོམས་སྟོབས་ཀྱིས་ཐོབ་པའི་
འབྲས་བུ་མཐར་ཐུག་འབྲས་བུ་ཆོས་སྐུའི་མཚན་ཉིད་དང་། ཁ་ཅིག མཁྱེན་གསུམ་གྱི་རྣམ་
པ་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་དེ་དེའི་མཚན་ཉིད་ཟེར་ན། དེ་མི་
འཐད་དེ། སྦྱོར་བཞི་སྒོམ་པའི་སྔོན་དུ་བྱུང་བའི་རྣམ་མཁྱེན་དང་། མཁྱེན་གསུམ་གྱི་རྣམ་
པ་སྒོམ་པའི་སྔོན་དུ་བྱུང་བའི་རྣམ་མཁྱེན་རྣམས་རིམ་པ་བཞིན་དུ་སྐྱོན་དུ་འཇུག་པའི་ཕྱིར།
ག འབྲས་བུ་ཆོས་སྐུའི་མཚན་ཉིད་དང་དེའི་དབྱེ་སྒོ་མི་འདྲ་ཁག །
༈ རང་ལུགས་ལ། རང་འཐོབ་བྱེད་ཀྱི་ཐབས་སུ་གྱུར་པའི་མཁྱེན་གསུམ་གྱི་རྣམ་པ་
བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་འབྲས་བུ་ཆོས་སྐུའི་མཚན་ཉིད། སྦྱོར་
བཞི་བསྒོམས་སྟོབས་ཀྱིས་ཐོབ་པའི་འབྲས་བུ་མཐར་ཐུག་དེ་དེའི་མཚན་ཉིད་དུ་འཇོག་པ་
མི་འཐད་དེ། འབྲས་བུ་ཆོས་སྐུ་དེ། སྦྱོར་བཞིས་མཁྱེན་གསུམ་གྱི་རྣམ་པ་བསྒོམས་སྟོབས་
ཀྱིས་ཐོབ་པའི་ཕྱིར། འབྲས་བུ་ཆོས་སྐུ་དེ་ལ་དབྱེ་ན། རང་དོན་དོན་དམ་པའི་སྐུ། གཞན་
དོན་ཀུན་རྫོབ་པའི་སྐུ་དང་གཉིས་སུ་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ལོངས་སྐུ།
སྤྲུལ་སྐུ་དང་གསུམ་ཡོད། ཡང་དེ་ལ་ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་
དང་བཞི་ཡོད། ཡང་དེ་ལ་དབྱེ་ན། ངོ་བོ་ཉིད་སྐུ། ཆོས་སྐུ། ཡེ་ཤེས་ཆོས་སྐུ། ལོངས་སྐུ།
སྤྲུལ་སྐུ་དང་ལྔར་སློབ་དཔོན་འཇམ་དཔལ་གྲགས་པས་མཚན་བརྗོད་ཀྱི་འགྲེལ་པར་བཤད།
ཡང་དེ་ལ་དབྱེ་ན། ངོ་བོ་ཉིད་སྐུ་ལོངས་སྐུ། སྤྲུལ་སྐུ། རྣམ་སྨིན་གྱི་སྐུ། ཡེ་ཤེས་ཆོས་སྐུ་
དང་ལྔར་སློབ་དཔོན་སྒེག་པའི་རྡོ་རྗེས་མཚན་བརྗོད་ཀྱི་འགྲེལ་པར་བཤད་པའི་ཕྱིར།
གསུམ་པ་རྩོད་པ་སྤོང་བ་ལ། ཁ་ཅིག ངོ་བོ་ཉིད་སྐུ་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། དེ་ཆོས་ཅན། འབྲས་བུ་མཐར་ཐུག་ཡིན་པར་ཐལ་ལོ། །
འདོད་ན། འབྲས་བུ་ཡིན་པར་ཐལ་ལོ། །ཟེར་ན་མ་ཁྱབ་སྟེ། དེ་ཆོས་ཅན། འབྲས་བུ་ཡིན་
པར་ཐལ། འབྲས་བུ་ཆོས་སྐུ་ཡིན་པའི་ཕྱིར། ཁྱབ་པ་འགྲིག་ཡང་ཁ་ཅིག ལོངས་སྐུའི་སེན་
མོ་ཟངས་མདོག་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། སངས་

རྒྱས་ཡིན་པར་ཐལ་ལོ། །འདོད་ན། སྐུ་བཞི་པོ་གང་རུང་ཡིན་པར་ཐལ་ལོ། །འདོད་མི་ནུས་
ཏེ། གཟུགས་ཀྱི་སྐྱེ་མཆེད་ཡིན་པའི་ཕྱིར་ཏེ། ཁ་དོག་ཡིན་པའི་ཕྱིར་ཟེར་ན། ལོངས་སྐུའི་
དབུ་སྐྲ་བུང་བ་ལྟར་གནག་དེ་ནག་པོ་ཡིན་པར་ཐལ་ལོ། །དེའི་སེན་མོ་ཟངས་མདོག་དམར་
པོ་ཡིན་པའི་ཕྱིར་ཏེ། དེ་ཁ་དོག་ཡིན་པའི་ཕྱིར། འདོད་ན། དེ་ཆོས་ཅན། ནག་པོ་མེད་ན་
ཁྱོད་མེད་དགོས་པར་ཐལ། ཁྱོད་ནག་པོ་ཡིན་པའི་ཕྱིར། འདོད་ན། ནག་པོ་ཚད་མས་མ་
དམིགས་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། གཞན་ཡང་། པགས་པ་གསེར་
མདོག་དེ་སེར་པོ་ཡིན་པར་ཐལ། དེའི་སེན་མོ་ཟངས་མདོག་དེ་དམར་པོ་ཡིན་པའི་ཕྱིར།
འདོད་ན་རྒྱལ་བ་སྨན་པའི་རྒྱལ་པོ་ལ་པགས་པ་གསེར་མདོག་མེད་པར་ཐལ་ལོ། །འདོད་ན།
དེ་ལ་མཚན་བཟང་པོ་སུམ་ཅུ་རྩ་གཉིས་མེད་པར་ཐལ་ལོ། །དེས་ན་པགས་པ་གསེར་མདོག་
ཅེས་པ་པགས་པའི་མདོག་ལེགས་པའི་དོན་ཡིན་གྱི། སེར་པོ་མ་ཡིན་པར་གསེར་ཕྲེང་ལས་
བཤད་པའི་ཕྱིར། གཞན་ཡང་། བ་ལང་ཁྲ་བོ་དེ་ཁྲ་བོ་ཡིན་པར་ཐལ། ལོངས་སྐུའི་སེན་མོ་
ཟངས་མདོག་དེ་དམར་པོ་ཡིན་པའི་ཕྱིར། འདོད་ན། གང་ཟག་དང་ཁ་དོག་གི་གཞི་མཐུན་
ཡོད་པར་ཐལ་ལོ། །
སྡེ་ཚན་གཉིས་པ་ཚོས་ཁྱུ་མཚོན་བྱེད་ཀྱི་ཆོས་བཞི་ལས་དང་པོ་ངོ་བོ་ཉིད་སྐུའི་སྐོར།
ཀ ངོ་བོ་ཉིད་སྐུའི་མཚན་ཉིད་རང་གཞན་འདོད་པ་སོགས།
༈ ཐུབ་པའི་ངོ་བོ་ཉིད་སྐུ་ནི། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། ངོ་བོ་
ཉིད་སྐུ་ཆོས་ཅན། ཁྱད་པར་གསུམ་དང་ལྡན་པ་ཡིན་ཏེ། ལྡན་པའི་ཁྱད་པར། བྲལ་བའི་
ཁྱད་པར། ངོ་བོའི་ཁྱད་པར་དང་ལྡན་པའི་ཕྱིར། དང་པོ་གྲུབ་སྟེ། ཟག་མེད་ཡེ་ཤེས་སྡེ་
ཚན་ཉེར་གཅིག་དང་ལྡན་པའི་ཕྱིར། གཉིས་པ་གྲུབ་སྟེ། སྒྲིབ་གཉིས་ཟད་པར་སྤངས་པའི་
ཕྱིར། གསུམ་པ་གྲུབ་སྟེ། བདེན་གྲུབ་ཀྱིས་སྟོང་པའི་ཆོས་དབྱིངས་ཡིན་པའི་ཕྱིར། བྱས་པ་
ལ་ཁོ་ན་རེ། ཟག་པ་མེད་པའི་ཆོས་གང་དག །ཅེས་པའི་གཞུང་འདི། ངོ་བོ་ཉིད་སྐུ་དེ།
ཟག་མེད་ཡེ་ཤེས་སྡེ་ཚན་ཉེར་གཅིག་དང་ལྡན་པར་དངོས་སུ་བཤད་པར་ཐལ། སྦྱོར་བ་

འཐད་པའི་ཕྱིར། འདོད་ན། དེས་ངོ་བོ་ཉིད་སྐུ་དངོས་སུ་བཤད་པར་ཐལ་ལོ། །ཟེར་ན་མ་
ཁྱབ། འདོད་ན། ཟག་པ་མེད་པའི་ཆོས་གང་དག །ཅེས་པའི་གཞུང་འདི། བྱང་ཆུབ་
ཕྱོགས་མཐུན་ཚད་མེད་དང་། །ཞེས་པའི་གཞུང་དང་། མདོར་བསྟན་རྒྱས་བཤད་ཡིན་པར་
ཐལ་ལོ། །ཁྱབ་སྟེ། རྣམ་བཤད་ལས། ཚིགས་བཅད་སྔ་ཕྱི། མདོར་བསྟན་རྒྱས་བཤད་དུ་མི་
འདོད་པ་དེས་ཀྱང་ཟག་པ་མེད་པའི་ཆོས་གང་དག་ཞེས་པའི་ཚིགས་བཅད་སྒྲ་ཇི་བཞིན་དུ་
ཁས་བླངས་པ་མ་ཡིན་ནམ་ཞེ་ན་མ་ཡིན་ཏེ། ཆོས་ཀྱི་དབྱིངས་ཀྱི་ངོ་བོ་ཉིད་ཀྱིས་ཟག་པ་
མེད་པ། ཞེས་བཤད་པའི་ཕྱིར། ༈ མཐའ་དཔྱད་པ་ལ། ཁ་ཅིག དབྱིངས་རང་བཞིན་
རྣམ་པར་དག་པ་ལ་དགག་བྱ་གློ་བུར་གྱི་དྲི་མ་མཐའ་དག་དང་བྲལ་བས་རབ་ཏུ་ཕྱེ་བའི་དེ་
བཞིན་ཉིད། ངོ་བོ་ཉིད་སྐུའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་ཀྱི་འགོག་
བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། དེ་བཞིན་ཉིད་
ཡིན་པར་ཐལ་ལོ། །འདོད་ན། དོན་དམ་བདེན་པ་ཡིན་པར་ཐལ་ལོ། །འདོད་མི་ནུས་ཏེ།
འགོག་བདེན་ཡིན་པའི་ཕྱིར། ཁ་ཅིག་འགོག་བདེན་དོན་དམ་བདེན་པ་ཡིན། ཟེར་ན། དེ་
ཆོས་ཅན། ཁྱོད་མངོན་སུམ་དུ་རྟོགས་ན། དོན་དམ་བདེན་པ་མངོན་སུམ་དུ་རྟོགས་པས་
ཁྱབ་པར་ཐལ། ཁྱོད་འགོག་བདེན་དང་གཅིག་གང་ཞིག ཁྱོད་དོན་དམ་བདེན་པ་ཡིན་
པའི་ཕྱིར། འདོད་ན། སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་ཆོས་ཅན། དེར་
ཐལ། དེའི་ཕྱིར། དགྲ་བཅོམ་པ་ཡིན་པའི་ཕྱིར། ཁ་ཅིག བུམ་པ་བདེན་མེད་ཆོས་ཅན།
ཁྱོད་མངོན་སུམ་དུ་རྟོགས་ན་དོན་དམ་བདེན་པ་མངོན་སུམ་དུ་རྟོགས་པས་ཁྱབ་པར་ཐལ།
ཁྱོད་དོན་དམ་བདེན་པ་ཡིན་པའི་ཕྱིར་ན་མ་ཁྱབ། འདོད་ན། དགག་གཞི་བཤགས། ཁ་
ཅིག བུམ་པ་ཆོས་ཅན། ཁྱོད་མངོན་སུམ་དུ་རྟོགས་ན། གང་ཟག་གི་བདག་མེད་མངོན་
སུམ་དུ་རྟོགས་པས་ཁྱབ་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར། ཁྱབ་པ་
འགྲིག་ཟེར་ན། མི་མཚུངས་སོ། ། ཁ་ཅིག རྒྱུན་མཐའི་བར་ཆད་མེད་ལམ་པའི་རྒྱུད་ཀྱི་
ཆོས་ཉིད་ཆོས་ཅན། ངོ་བོ་ཉིད་སྐུ་ཡིན་པར་ཐལ། མཚན་ཉིད་དེ་འཐད་པའི་ཕྱིར་ཏེ། རྒྱུན་

མཐའི་བར་ཆད་མེད་ལམ་དེ། གློ་བུར་གྱི་དྲི་མ་མཐའ་དག་དང་བྲལ་བའི་ཕྱིར་ཏེ། དེ་
བདེན་འཛིན་དང་བྲལ་བའི་ཕྱིར་ཏེ། དེ་བདེན་འཛིན་གྱི་རྟོག་པ་དང་བྲལ་བའི་ཕྱིར་ཟེར་
ན་མ་ཁྱབ། མ་གྲུབ་ན་དེ་ཆོས་ཅན། རྟོག་བྲལ་ཡིན་པར་ཐལ། མངོན་སུམ་ཡིན་པའི་ཕྱིར་
ཟེར་ན། རྒྱུན་མཐའ་བས་ཆོས་ཉིད་དྲི་བྲལ་གྱི་འགོག་པ་ཐོབ་པར་ཐལ། དེའི་རྒྱུན་ཀྱི་ཆོས་
ཉིད་དེ་གློ་བུར་གྱི་དྲི་མ་མཐའ་དག་དང་བྲལ་བའི་ཕྱིར། རྟགས་ཁས་འདོད་ན། རྣམ་
བཤད་ལས། ཆོས་ཉིད་དྲི་བྲལ་གྱི་འགོག་པ་ཡང་དག་པའི་མཐར་བྱས་ནས། དེ་ཐོབ་པ་ལ་
མངོན་དུ་བྱས་པར་བཞེད་པ་རྣམས་ནི། ། སངས་རྒྱས་མ་ཐོབ་བར་དུ་སངས་རྒྱས་མངོན་དུ་
མི་བྱའོ། །ཞེས་པའི་དོན་དུ་འགྱུར་བས་འཐད་པར་དཀའོ། །ཞེས་བཤད་པ་མི་འཐད་པར་
ཐལ་ལོ། །བྱས་པ་ལ་ཁོ་ན་རེ། །བདེན་འཛིན་དང་བྲལ་ན་དེ་དང་བྲལ་བའི་བྲལ་བ་ཐོབ་
དགོས་པར་ཐལ། རྒྱུན་མཐའི་བར་ཆད་མེད་ལམ་དེ། བདེན་འཛིན་དང་མ་བྲལ་བའི་ཕྱིར།
འདོད་ན། རྒྱུན་མཐའི་བར་ཆད་མེད་ལམ་ཆོས་ཅན། རྟོག་པ་དང་བྲལ་བའི་བྲལ་བ་ཐོབ་
པར་ཐལ། དེ་དང་བྲལ་བའི་ཕྱིར། ཁྱབ་པ་འགྲིག ཟེར་ན། མི་མཚུངས་སོ། །ཁ་ཅིག དག་
པ་གཉིས་ལྡན་གྱི་འགོག་བདེན་མཐར་ཐུག་དེ། ངོ་བོ་ཉིད་སྐུའི་མཚན་ཉིད་ཟེར་ན། སངས་
རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར།
མ་གྲུབ་ན། དེར་ཐལ། ཆོས་ཅན་དེ་དང་གཅིག་ཡིན་པའི་ཕྱིར། འདོད་ན། དེ་ཆོས་ཅན།
འགོག་བདེན་ཡིན་པར་ཐལ་ལོ། །འདོད་ན། ཀུན་རྫོབ་བདེན་པ་ཡིན་པར་ཐལ་ལོ། །བྱས་
པ་ལ་ཁོ་ན་རེ། སངས་རྒྱས་འཕགས་པ་ཆོས་ཅན། འགོག་བདེན་ཡིན་པར་ཐལ། འགོག་
བདེན་མཐར་ཐུག་ཡིན་པའི་ཕྱིར་ཏེ། སྤངས་པ་མཐར་ཐུག་ཡིན་པའི་ཕྱིར་ཏེ། སྤངས་པ་
མཐར་ཕྱིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། སྤངས་རྟོགས་མཐར་ཕྱིན་པའི་
ཕྱིར་ཏེ། དེ་མཐར་ཕྱིན་པའི་གང་ཟག་ཡིན་པའི་ཕྱིར་ན་མ་ཁྱབ་མཚམས་ལ། བུམ་པའི་
ཆོས་ཉིད་ཆོས་ཅན། ཆོས་ཉིད་མཐར་ཕྱིན་ཡིན་པར་ཐལ། ཆོས་ཉིད་མཐར་ཐུག་ཡིན་པའི་
ཕྱིར། ཁྱབ་པ་ཁས། དེར་ཐལ། གནས་ལུགས་མཐར་ཐུག་ཡིན་པའི་ཕྱིར། ཁ་ཅིག དག་པ་

གཉིས་ལྡན་གྱི་ཆོས་ཉིད་ཀྱི་སྐུ་དེ། དེའི་མཚན་ཉིད་ཟེར་ན། སངས་རྒྱས་འཕགས་པའི་རྒྱུད་
ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཆོས་
ཉིད་ཡིན་པར་ཐལ་ལོ། །བྱས་པ་ལ་ཁོ་ན་རེ། ཡེ་ཤེས་ཆོས་སྐུ་ཆོས་ཅན། དོན་དམ་པ་ཡིན་
པར་ཐལ། དོན་དམ་པའི་སྐུ་ཡིན་པའི་ཕྱིར་ན་མི་མཚུངས་ཏེ། ཆོས་ཉིད་ཀྱི་སྐུ་ཡིན་ན།
ཆོས་ཉིད་ཡིན་དགོས་པར་ཐལ། ཡེ་ཤེས་ཆོས་སྐུ་ཡིན་ན། ཡེ་ཤེས་ཡིན་དགོས་པའི་ཕྱིར། ཁ་
ཅིག དག་པ་གཉིས་ལྡན་གྱི་ཆོས་དབྱིངས་མཐར་ཐུག་དེ། དེའི་མཚན་ཉིད་ཟེར་ན།
སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། འདོད་ན། ཆོས་དབྱིངས་ཡིན་པར་ཐལ་ལོ། །བྱས་པ་ལ་ཁོ་ན་རེ། ངོ་བོ་ཉིད་
སྐུ་ཡིན་ན། ཆོས་ཉིད་ཡིན་དགོས་པར་ཐལ། དེ་ཡིན་ན་མཐར་ཐུག་དཔྱོད་བྱེད་ཀྱི་རིག་
ཤེས་རང་ཉིད་ལ་མཐར་ཐུག་དཔྱོད་བྱེད་ཀྱི་རིག་ཤེས་སུ་སོང་བ་ཡིན་དགོས་པའི་ཕྱིར་ཏེ།
བདེན་གཉིས་རང་འགྲེལ་ལས། རིག་པའི་རྗེས་འབྲང་ངོ་བོའི་ཕྱིར། །ཞེས་བཤད་པའི་ཕྱིར་
ན། མ་ཁྱབ་སྟེ། དེ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དགོངས་པའི་
ཕྱིར། ཡང་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། ཆོས་ཉིད་
ཡིན་པར་ཐལ། ཆོས་ཉིད་ཀྱི་སྐུ་ཡིན་པའི་ཕྱིར་ཏེ། ངོ་བོ་ཉིད་སྐུ་ཡིན་པའི་ཕྱིར། ཁྱབ་སྟེ།
འགྲེལ་པར། སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཞེས་བཤད་པའི་ཕྱིར་ན།
མ་ཁྱབ་སྟེ། དེ་རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་ལ་དགོངས་པའི་ཕྱིར།
ཁ་ཅིག སྟོན་པ་ཤཱཀྱ་ཐུབ་པ་ཆོས་ཅན། གཟུགས་ཡིན་པར་ཐལ། གཟུགས་སྐུ་ཡིན་པའི་
ཕྱིར། ཁྱབ་པ་ཁས། ཟེར་ན་མི་མཚུངས་སོ། །ཁ་ཅིག སྒྲིབ་གཉིས་མ་ལུས་པར་ཟད་པར་
སྤངས་པའི་འདུས་མ་བྱས་ཀྱི་སྐུ་དེ། དེའི་མཚན་ཉིད་ཟེར་ན། འབྲས་བུ་ཆོས་སྐུ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་མི་ནུས་ཏེ། ཡེ་ཤེས་ཆོས་སྐུ་དང་
གཟུགས་སྐུ་གཉིས་པོ་ཁྱོད་ཡིན་པའི་ཕྱིར། ཁ་ཅིག དག་པ་གཉིས་ལྡན་གྱི་འདུས་མ་བྱས་དེ།
དེའི་མཚན་ཉིད་ཟེར་ན། འབྲས་བུ་ཆོས་སྐུ་ཆོས་ཅན། མཚོན་བྱ་དེར་ཐལ། མཚན་ཉིད་

དེའི་ཕྱིར། རྟགས་གསལ་གཉིས་ཀ་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། རང་
ལུགས་ལ་དག་པ་གཉིས་ལྡན་གྱི་དབྱིངས་མཐར་ཐུག་དེ། ངོ་བོ་ཉིད་སྐུའི་མཚན་ཉིད། དེ་
ལ་དབྱེ་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་། གློ་བུར་རྣམ་དག་
གི་ཆར་གྱུར་པའི་ངོ་བོ་ཉིད་སྐུ་གཉིས། དང་པོ་ནི། སངས་རྒྱས་འཕགས་པའི་རྒྱུད་ཀྱི་ཆོས་
ཉིད་ལྟ་བུ་ལ་བྱེད། གཉིས་པ་ནི། དེའི་རྒྱུད་ཀྱི་འགོག་བདེན་ལྟ་བུ་ལ་བྱེད། བྱས་པ་ལ་ཁོ་ན་
རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ།
མཚོན་བྱ་དེའི་ཕྱིར། འདོད་ན། དེ་ཆོས་ཅན། ཆོས་དབྱིངས་ཡིན་པར་ཐལ་ལོ་ཟེར་ན་མ་
ཁྱབ་སྟེ། ཁྱབ་པ་འདུ་བྱེད་ཀྱི་སྡུག་བསྔལ་ཉེ་བར་ཞི་བའི་ཉེར་ཞིའི་དབྱིངས་དེ། ཆོས་
དབྱིངས་མ་ཡིན་པའི་ཕྱིར་ཏེ། དེ་དོན་དམ་བདེན་པ་མ་ཡིན་པའི་ཕྱིར་ཏེ། ཞི་བའི་
དབྱིངས་ལ་སྙོམས་པར་འཇུག་པའི་སྟོང་ཉིད་མ་རྟོགས་པའི་ཉན་ཐོས་དགྲ་བཅོམ་པ་ཡོད་
པའི་ཕྱིར། ཁོ་ན་རེ། སངས་རྒྱས་འཕགས་པའི་རྒྱུད་ཀྱི་ཆོས་ཉིད་ཆོས་ཅན། སངས་རྒྱས་
འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་ཡིན་པར་ཐལ། ངོ་བོ་ཉིད་སྐུ་ཡིན་པའི་ཕྱིར།།
ཁྱབ་སྟེ། རྒྱུད་བླ་མ་ལས། འབའ་ཞིག་བག་ཆགས་བཅས་སྤངས་ཕྱིར། །ཞེས་བཤད་པའི་
ཕྱིར། འདོད་མི་ནུས་ཏེ། དེ་མངོན་སུམ་དུ་རྟོགས་པའི་བྱང་འཕགས་ཡོད་པའི་ཕྱིར་ཟེར་ན་
སྐྱོན་མེད་དེ། དེའི་དོན། ངོ་བོ་ཉིད་སྐུ་དེ་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་ཅེས་
པའི་དོན་ཡིན་པའི་ཕྱིར། དེ་ལྟར་ཡང་རྒྱུད་བླ་མའི་དར་ཊཱིཀ་དང་། གསེར་ཕྲེང་ལས་
བཤད་པའི་ཕྱིར། དེ་མ་ཡིན་ན་ངོ་བོ་ཉིད་སྐུ་ཡིན་ན་སངས་རྒྱས་འཕགས་པ་ཁོ་ནའི་མངོན་
སུམ་གྱི་སྤྱོད་ཡུལ་ཡིན་པས་མ་ཁྱབ་པར་ཐལ། རང་བཞིན་རྣམ་དག་གི་ཆར་གྱུར་པའི་ངོ་བོ་
ཉིད་སྐུ། མངོན་སུམ་དུ་རྟོགས་པའི་བྱང་འཕགས་ཡོད་པའི་ཕྱིར་ཏེ། ལམ་ཊཱིཀ་ལས། ཉན་
ཐོས་ལ་ཆོས་ཀྱི་བདག་མེད་རྟོགས་པ་ཡོད་པར་འདོད་པ་ལྟར་ན། ཉན་ཐོས་འཕགས་པས་
ཀྱང་སངས་རྒྱས་ཀྱི་དོན་དམ་པའི་ཆོས་ཀྱི་སྐུ་མངོན་སུམ་དུ་རྟོགས་པ་ཡིན་ཏེ། ཞེས་སྟོང་
ཉིད་བདེན་མེད་མངོན་སུམ་དུ་རྟོགས་པའི་གང་ཟག་ཡིན་ན། ། རང་བཞིན་རྣམ་དག་གི་

ཆར་གྱུར་པའི་ངོ་བོ་ཉིད་སྐུ་མངོན་སུམ་དུ་རྟོགས་དགོས་པར་གསུངས་ཤིང་། རྒྱུད་བླ་མའི་
དར་ཊིཀ་ལས། དེ་དང་མཐུན་པར་བཤད་པའི་ཕྱིར། བྱས་པ་ལ་ཁོ་ན་རེ། སངས་རྒྱས་ཀྱི་
ཆོས་ཉིད་ཡིན་ན་ངོ་བོ་ཉིད་སྐུ་ཡིན་དགོས་པར་ཐལ། དེ་ངོ་བོ་ཉིད་སྐུ་ཡིན་པའི་ཕྱིར་ན་མ་
ཁྱབ། འདོད་ན། སངས་རྒྱས་བདེན་པས་སྟོང་པ་ཆོས་ཅན། དེར་ཐལ། དེའི་ཕྱིར། མ་ཁྱབ་
མཚམས་ལ། སངས་རྒྱས་ཀྱི་ཆོས་ཉིད་ཡིན་ན་སེམས་ཅན་གྱི་རྒྱུད་ལ་མེད་པས་ཁྱབ་པར་
ཐལ། དེ་སེམས་ཅན་གྱི་རྒྱུད་ལ་མེད་པའི་ཕྱིར། ཁྱབ་པ་ཁས། མ་གྲུབ་ན། སེམས་ཅན་གྱི་
རྒྱུད་ལ་སངས་རྒྱས་ཀྱི་ཡོན་ཏན་ཡོད་པར་ཐལ། མ་གྲུབ་པ་དེའི་ཕྱིར། རྩ་བར་འདོད་ན།
སངས་རྒྱས་བདེན་པས་སྟོང་པ་ཆོས་ཅན། དེར་ཐལ། དེའི་ཕྱིར། ཁ་ཅིག སངས་རྒྱས་ཀྱི་
ཆོས་ཉིད་ངོ་བོ་ཉིད་སྐུ་མ་ཡིན་ཟེར་ན། དེ་དེ་ཡིན་པར་ཐལ། དེ་སངས་རྒྱས་ཡིན་པའི་ཕྱིར་
ཏེ། དེ་མཐར་ཐུག་གི་ཡོན་ཏན་ཡིན་པའི་ཕྱིར། མ་གྲུབ་ན། དེ་ཡོན་ཏན་མ་ཡིན་པར་ཐལ།
དེ་མཐར་ཐུག་གི་ཡོན་ཏན་ཡང་མ་ཡིན། དེ་གནས་སྐབས་ཀྱི་ཡོན་ཏན་ཡང་མ་ཡིན་པའི་
ཕྱིར། ཕྱི་མ་མ་གྲུབ་ན། དེ་ཆོས་ཅན། སེམས་ཅན་གྱི་རྒྱུད་ལ་ཡོད་པར་ཐལ། མ་གྲུབ་པ་
དེའི་ཕྱིར། ཁ་ཅིག སངས་རྒྱས་ཀྱི་ཆོས་ཉིད་ཡིན་ན། སེམས་ཅན་གྱི་རྒྱུད་ལ་མེད་པས་ཁྱབ་
ཟེར་ན། སངས་རྒྱས་བདེན་པས་སྟོང་པ་ཆོས་ཅན། དེར་ཐལ། དེའི་ཕྱིར། འདོད་ན། དེའི་
རྒྱུད་ལ་དེ་ཡོད་པར་ཐལ། དེའི་རྒྱུད་ལ་སངས་རྒྱས་བདེན་པར་མེད་པ་ཡོད་པའི་ཕྱིར་ཏེ།
དེའི་རྒྱུད་ལ་དེ་མེད་པ་ཡོད་པའི་ཕྱིར། ཁ་ཅིག ངོ་བོ་ཉིད་སྐུ་ཡིན་ན། སེམས་ཅན་གྱི་རྒྱུད་
ལ་མེད་པས་མ་ཁྱབ་ཟེར་ན། དེ་ཁྱབ་པར་ཐལ། དེ་ཡིན་ན་སངས་རྒྱས་འཕགས་པ་ཁོ་ནའི་
རྒྱུད་ལ་ཡོད་པས་ཁྱབ་པའི་ཕྱིར་ཏེ། རྒྱུད་བླ་མ་ལས། འབའ་ཞིག་བག་ཆགས་བཅས་སྤངས་
ཕྱིར། ཞེས་བཤད་པའི་ཕྱིར། ཁ་ཅིག སངས་རྒྱས་བདེན་པས་སྟོང་པ་དེ། ངོ་བོ་ཉིད་སྐུ་
ཡིན་པར་ཐལ། སེམས་ཅན་གྱི་རྒྱུད་ཀྱི་སེམས་བདེན་པས་སྟོང་པ་དེ། རང་བཞིན་གནས་
རིགས་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། རང་གི་རྟེན་ཆོས་སུ་གྱུར་པའི་
དྲི་མ་དང་བཅས་པའི་སེམས་ཀྱི་ཆོས་ཉིད་གང་ཞིག གནས་གྱུར་པ་ན་ངོ་བོ་ཉིད་སྐུར་

འགྱུར་རུང་ཡིན་པའི་ཕྱིར། ཕྱི་མ་གྲུབ་སྟེ། རང་བཞིན་རྣམ་དག་གི་ཆར་གྱུར་པའི་ངོ་བོ་
ཉིད་སྐུར་འགྱུར་རུང་ཡིན་པའི་ཕྱིར་ཏེ། དེར་འགྱུར་རུང་གི་རིགས་ཤིག་ཡོད་པའི་ཕྱིར་ན་
མ་ཁྱབ་བོ། །
ཁ། ཆོས་ཅན་སྐུ་གསུམ་ཆོས་ཉིད་སྐུ་ལས་ཐ་དད་བསྟན་པའི་རྒྱུ་མཚན། 
༈ སྐུ་ལྷག་མ་གསུམ་དོན་དམ་པར་ཆོས་ཉིད་ཀྱི་ངོ་བོ་ཞེས་སོགས་ཀྱི་སྐབས་སུ་སྦྱོར་བ་ནི།
དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་བཞི་ཡིན་པས་ཞེས་པའི་སྐབས་སུ། ཆོས་
ཅན་གྱི་སྐུ་གསུམ་ཆོས་ཉིད་ཀྱི་སྐུ་ལས་ཐ་དད་དུ་བསྟན་པ་ལས། འཕྲོས་ཤིང་འཕྲོས་ཚུལ་ནི།
ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་དད་ཡིན། ངོ་བོ་གཅིག་ཡིན། དང་པོ་
ལྟར་ན། དེ་གཉིས་ཆོས་དང་ཆོས་ཅན་མ་ཡིན་པར་འགྱུར་ལ། གཉིས་པ་ལྟར་ན། ཆོས་ཅན་
གྱི་སྐུ་གསུམ་ཆོས་ཉིད་ཀྱི་སྐུ་དང་ཐ་དད་དུ་བསྟན་པ་མི་འཐད་པར་ཐལ། དེ་གཉིས་ངོ་བོ་
གཅིག་ཡིན་པའི་ཕྱིར་ན། དེའི་ལན་སྟོན་པ་ལ། སྐུ་ལྷག་མ་གསུམ་ཞེས་སོགས་ཀྱི་གཞུང་
འདི་གསུངས། གཞུང་འདིའི་དོན་ནི། ཆོས་ཅན་གྱི་སྐུ་གསུམ་ཆོས་ཉིད་ཀྱི་སྐུ་དང་ངོ་བོ་ཐ་
དད་མ་ཡིན་ཏེ། དེ་གསུམ་ཆོས་ཉིད་ཀྱི་སྐུའི་ངོ་བོ་ཡིན་པའི་ཕྱིར། དེ་གསུམ་དེ་དང་ངོ་བོ་
ཐ་དད་མ་ཡིན་ཀྱང་། དེ་གསུམ་དེ་དང་ཐ་དད་དུ་སྟོན་པའི་རྒྱུ་མཚན་ཡོད་དེ། གདུལ་བྱའི་
བསམ་པའི་དབང་གིས་དེ་ལྟར་བསྟན་པའི་ཕྱིར། དེ་ལྟར་བསྟན་པ་ལ་དགོས་པ་ཡོད་དེ།
ཡེ་ཤེས་ཆོས་སྐུ་དེ་སངས་རྒྱས་འཕགས་པ་ཁོ་ནའི་མངོན་སུམ་གྱི་སྤྱོད་ཡུལ་དང་། ལོངས་སྐུ་
དེ་བྱང་སེམས་ས་དང་པོ་བ་ཡན་ཆད་ཀྱི་སྤྱོད་ཡུལ་དང་མཆོག་གི་སྤྲུལ་སྐུ་དེ་སོ་སོ་སྐྱེ་བོ་ལས་
དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་དུ་ཤེས་པར་བྱ་བའི་ཆེད་ཡིན་པའི་ཕྱིར། དེ་དེ་
དང་ངོ་བོ་ཐ་དད་མ་ཡིན་པར་སྟོན་པའི་གཞུང་ཡོད་དེ། ཤིང་རྟ་ཆེན་པོ་ཀླུ་སྒྲུབ་ཀྱི་ལུགས་
ལ། གང་ཕྱིར་དབེན་པས་དབེན་གྱུར་ལས། །ཐ་མི་དད་པ་ཉིད་དུ་འདོད། །ཅེས་བཤད་
པའི་ཕྱིར། བྱས་པ་ལ་ཁོ་ན་རེ། ཡེ་ཤེས་ཆོས་སྐུ་དེ་སངས་རྒྱས་ཀྱི་ཡུལ་ཡིན་པར་ཐལ། དམ་
བཅའ་འཐད་པའི་ཕྱིར། འདོད་ན། སངས་རྒྱས་ཀྱི་ཡུལ་ཡོད་པར་ཐལ་ལོ། །འདོད་མི་ནུས་

ཏེ། སངས་རྒྱས་རྟག་པ་ཡིན་པའི་ཕྱིར་ན་མ་ཁྱབ་སྟེ། སངས་རྒྱས་ཀྱི་གསུང་མེད་པར་ཐལ། །
དེ་རྟག་པ་ཡིན་པའི་ཕྱིར། ཁྱབ་པ་ཁས། འདོད་ན། སངས་རྒྱས་ཀྱི་བཀའ་མེད་པར་ཐལ་ལོ།
ཁོ་ན་རེ། ཡེ་ཤེས་ཆོས་སྐུ་དེ་སངས་རྒྱས་ལས་གཞན་པའི་གང་ཟག་གི་མངོན་སུམ་གྱི་སྤྱོད་
ཡུལ་མ་ཡིན་པར་ཐལ། ། དེ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར།
འདོད་མི་ནུས་ཏེ། གཟུགས་སྐུ་གཉིས་ཀྱི་མངོན་སུམ་གྱི་སྤྱོད་ཡུལ་ཡིན་པ་གང་ཞིག དེ་
གཉིས་པོ་སངས་རྒྱས་ལས་གཞན་ཡིན་པའི་ཕྱིར། གཉིས་པ་གྲུབ་སྟེ། དེ་སངས་རྒྱས་ལས་ཐ་
དད་ཡིན་པའི་ཕྱིར་ཟེར་ན་མ་ཁྱབ། ཁ་ཅིག ཡེ་ཤེས་ཆོས་སྐུ་དེ་སངས་རྒྱས་ཁོ་ནའི་མངོན་
སུམ་གྱི་སྤྱོད་ཡུལ་ཡིན་པར་ཐལ། དེ་དེ་ཡིན་པའི་ཕྱིར། འདོད་ན། དེ་དེ་ཁོ་ནའི་ཡུལ་ཡིན་
པར་ཐལ་ལོ། །ཟེར་ན་མ་ཁྱབ་སྟེ། གང་ཟག་གི་བདག་མེད་ཆོས་ཅན། འཕགས་པ་ཁོ་ནས་
རྟོགས་པར་ཐལ། དེ་ཁོ་ནས་མངོན་སུམ་དུ་རྟོགས་པའི་ཕྱིར། ཁྱབ་པ་ཁས། མ་གྲུབ་ན།
དེར་ཐལ། དེ་མངོན་སུམ་དུ་རྟོགས་པའི་གང་ཟག་ཡིན་ན་འཕགས་པ་ཡིན་དགོས་པའི་
ཕྱིར། རྩ་བར་འདོད་མི་ནུས་ཏེ། དེ་རྟོགས་པའི་སོ་སྐྱེ་ཡོད་པའི་ཕྱིར། མ་གྲུབ་ན། དེ་ཆོས་
ཅན། ཁྱོད་རྟོགས་པའི་སོ་སྐྱེ་ཡོད་པར་ཐལ། ཁྱོད་གཞི་གྲུབ་པའི་ཕྱིར། དེས་ན། ཡེ་ཤེས་
ཆོས་སྐུ་ཆོས་ཅན། སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་ཡིན་ཏེ། དེ་ཁོ་ནའི་མངོན་
སུམ་གྱི་གཞལ་བྱ་ཡིན་པའི་ཕྱིར། ཁོ་ན་རེ། དེ་སངས་རྒྱས་ཁོ་ནའི་མངོན་སུམ་གྱི་སྤྱོད་ཡུལ་
མ་ཡིན་ཏེ། བྱང་སེམས་འཕགས་པའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། དེའི་རྒྱུད་
ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་མཁྱེན་པ་ལ་ཡེ་ཤེས་ཆོས་སྐུ་སྣང་
བའི་ཕྱིར། དེ་ཡེ་ཤེས་ཆོས་སྐུ་ལ་སྒྲུབ་འཇུག་ཡིན་པའི་ཕྱིར། དེ་དེ་མི་རྟག་པ་ལ་སྒྲུབ་འཇུག་
ཡིན་པ་གང་ཞིག ཡེ་ཤེས་ཆོས་སྐུ་དང་ཡེ་ཤེས་ཆོས་སྐུའི་མི་རྟག་པ་གཉིས་པོ་དེ་ཡུལ་དུས་
རང་བཞིན་གང་ལ་ལྟོས་ཏེ། གྲུབ་བདེ་རྫས་གཅིག་ཡིན་པའི་ཕྱིར། དང་པོ་གྲུབ་སྟེ། དེའི་
རྒྱུད་ལ་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་པའི་བློ་ཡོད་པའི་ཕྱིར་ཏེ། དེའི་
རྒྱུད་ལ་འདུས་བྱས་ཐམས་ཅད་མི་རྟག་པར་མངོན་སུམ་དུ་རྟོགས་པའི་མཁྱེན་པ་ཡོད་པའི་

ཕྱིར་ན། མ་ཁྱབ། འོ་ན། དེའི་རྒྱུད་ཀྱི་ཡེ་ཤེས་ཆོས་སྐུ་མི་རྟག་པར་མངོན་སུམ་དུ་རྟོགས་
པའི་མཁྱེན་པ་དེ་སྣང་ལ་མ་ངེས་པའི་བློ་ཡིན་པར་ཐལ། དེ་ལ་ཡེ་ཤེས་ཆོས་སྐུ་མངོན་སུམ་
དུ་སྣང་བ་གང་ཞིག དེས་དེ་མངོན་སུམ་དུ་མ་རྟོགས་པའི་ཕྱིར། འདོད་ན། འཕགས་པའི་
རྒྱུད་ལ་སྣང་ལ་མ་ངེས་པའི་བློ་ཡོད་པར་ཐལ་ལོ། །འདོད་མི་ནུས་ཏེ། རྣམ་འགྲེལ་ལས། བློ་
གྲོས་ཆེན་པོས་མཐོང་ཉིད་ལས། །རྣམ་པ་ཐམས་ཅད་ངེས་པར་བྱེད། །ཅེས་བཤད་པའི་
ཕྱིར། ཡང་ཁོ་ན་རེ། བྱང་འཕགས་ཀྱི་རྒྱུད་ལ་དེ་མི་རྟག་པ་མངོན་སུམ་དུ་རྟོགས་པའི་
མཁྱེན་པ་ཡོད་པར་ཐལ། དེའི་རྒྱུད་ལ་དེ་རྟག་སྟོང་དུ་མངོན་སུམ་དུ་རྟོགས་པའི་མཁྱེན་པ་
ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེའི་རྒྱུད་ལ་དེ་རྟག་གཅིག་རང་དབང་
ཅན་གྱིས་སྟོང་པར་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར་ཏེ། དེའི་རྒྱུད་ལ་དེ་
གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡོད་པའི་ཕྱིར། ། 
གཉིས་པ་ཡེ་ཤེས་ཆོས་སྐུའི་སྐོར། 
ཀ ཡེ་ཤེས་ཆོས་སྐུའི་མཚན་ཉིད་རང་གཞན་འདོད་པ་སོགས། །
༈ བྱང་ཆུབ་ཕྱོགས་མཐུན་ཚད་མེད་དང་། །ཞེས་སོགས་ཀྱི་སྐབས་སུ། གཉིས་ལས། དང་
པོ་ནི། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་པོ་ཆོས་ཅན། ཡེ་ཤེས་ཆོས་
སྐུ་ཡིན་ཏེ། ཇི་ལྟ་བ་དང་ཇི་སྙེད་པ་ལ་ལྟོས་ནས། གཟིགས་པ་མཐར་ཐུག་པའི་ཡེ་ཤེས་ཡིན་
པའི་ཕྱིར། གཉིས་པ་མཐའ་དཔྱད་པ་ལ། ཇི་ལྟ་བ་དང་ཇི་སྙེད་པ་ལ་ལྟོས་ནས་གཟིགས་པ་
མཐར་ཐུག་པའི་ཡེ་ཤེས་དེ་ཡེ་ཤེས་ཆོས་སྐུའི་མཚན་ཉིད་ཡིན། བྱས་པ་ལ་ཁོ་ན་རེ། སངས་
རྒྱས་འཕགས་པའི་རྒྱུད་ཀྱི་མིག་གི་རྣམ་པར་ཤེས་པ་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། རྣལ་འབྱོར་མངོན་སུམ་ཡིན་པར་ཐལ་ལོ། །ཟེར་ན་མ་ཁྱབ། ཁ་
ཅིག སངས་རྒྱས་འཕགས་པའི་རྒྱུད་ཀྱི་དབང་ཤེས་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། འདོད་ན། ཡིད་ཤེས་ཡིན་པར་ཐལ་ལོ་ཟེར་ན་མ་ཁྱབ། ཡང་ཁོ་ན་རེ།
སངས་རྒྱས་འཕགས་པའི་རྒྱུད་ཀྱི་རང་རིག་ཆོས་ཅན། མཚོན་བྱ་དེར་ཐལ། མཚན་ཉིད་

དེའི་ཕྱིར། འདོད་ན། རྣལ་འབྱོར་མངོན་སུམ་ཡིན་པར་ཐལ་ལོ། །ཟེར་ན་མ་ཁྱབ། འདོད་
ན། གཞན་རིག་གི་ཤེས་པ་ཡིན་པར་ཐལ་ལོ། །འདོད་ན། ཁ་ཕྱིར་ལྟས་ཀྱི་ཤེས་པ་ཡིན་པར་
ཐལ་ལོ། །འདོད་ན། མ་ཡིན་པར་ཐལ། ཁ་ནང་ལྟས་ཀྱི་ཤེས་པ་ཡིན་པའི་ཕྱིར་ཏེ། རང་
རིག་ཡིན་པའི་ཕྱིར། ཁ་ཅིག སངས་རྒྱས་འཕགས་པའི་རྒྱུད་ཀྱི་མཐར་གནས་སྙོམས་འཇུག་
དགུ་པོ་དེ། ཡེ་ཤེས་ཆོས་སྐུ་ཡིན་ཟེར་ན། འོ་ན། དེའི་རྒྱུད་ཀྱི་འགོག་སྙོམས་ཡེ་ཤེས་ཆོས་སྐུ་
ཡིན་པར་ཐལ་ལོ། །འདོད་མི་ནུས་ཏེ། དེ་ཤེས་པ་མ་ཡིན་པའི་ཕྱིར། བྱས་པ་ལ་ཁོ་ན་རེ། དེ་
ཡེ་ཤེས་ཆོས་སྐུ་ཡིན་པར་ཐལ། མཐར་གྱིས་ནི། སྙོམས་འཇུག་དགུ་ཡི་བདག་ཉིད་ལ། །ཆོས་
ཀྱི་སྐུ་ཞེས་བརྗོད་པ་ཡིན། ཞེས་བཤད་པའི་ཕྱིར། ཟེར་ན། དེའི་དོན་ལ་ཁ་ཅིག སངས་
རྒྱས་འཕགས་པའི་རྒྱུད་ཀྱི་མཐར་གནས་སྙོམས་འཇུག་དགུ་ལ་སྙོམས་པར་འཇུག་པའི་ཡེ་
ཤེས་དེ། ཡེ་ཤེས་ཆོས་སྐུ་ཡིན་པ་ལུང་དེའི་དོན་ཡིན་ཟེར་ན། འོ་ན། དེའི་རྒྱུད་ལ་མཐར་
གནས་སྙོམས་འཇུག་དགུ་ཡོད་པར་ཐལ་ལོ། །འདོད་ན། དེའི་རྒྱུད་ལ་འགོག་སྙོམས་ཡོད་
པར་ཐལ་ལོ། །འདོད་ན། དེ་རྒྱུད་ལྡན་གྱི་སངས་རྒྱས་འཕགས་པ་ཡོད་པར་ཐལ་ལོ། །
འདོད་ན། ཡིད་ཀྱི་རྣམ་ཤེས་རགས་པ་རྒྱུད་ལ་མི་ལྡན་པའི་སངས་རྒྱས་འཕགས་པ་ཡོད་
པར་ཐལ་ལོ། །འདོད་མི་ནུས་ཏེ། དེ་ཡིན་ན། ཡིད་ཀྱི་རྣམ་ཤེས་རགས་པ་རྒྱུད་ལྡན་གྱི་གང་
ཟག་ཡིན་དགོས་པའི་ཕྱིར་ཏེ། དེ་ཡིན་ན་ཤེས་བྱ་ཐམས་ཅད་མངོན་སུམ་དུ་རྟོགས་པའི་
གང་ཟག་ཡིན་དགོས་པའི་ཕྱིར། དེས་ན་རང་ལུགས་ལ། མཐར་གནས་སྙོམས་འཇུག་དགུ་
ལ་སྙོམས་པར་འཇུག་ནུས་པའི་ནུས་པ་ཐོབ་པའི་སངས་རྒྱས་ཀྱི་ཡེ་ཤེས་དེ་ཡེ་ཤེས་ཆོས་སྐུ་
ཡིན་པ་ལུང་དེའི་དོན་ཡིན་པའི་ཕྱིར། དེ་ལྟར་གསེར་ཕྲེང་ལས་བཤད་པའི་ཕྱིར། དེས་ན་
ཡེ་ཤེས་ཆོས་སྐུ་དང་། སངས་རྒྱས་ཀྱི་ཡེ་ཤེས་གཉིས་དོན་གཅིག་ཡིན་ནོ། ། ། །
ཁག སྐུ་གསུམ་གྲངས་ངེས་ལ་དོགས་པ་གཅོད་པ།
༈ གཞན་དག་ན་རེ། དེ་དག་གི་ལྟར་ན། ཞེས་སོགས་ཀྱི་སྐབས་སུ། སྦྱོར་བ་ལ་ཁ་ཅིག
ཁྱད་པར་གསུམ་ལྡན་ཀྱི་སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་སྐུ་མ་ཡིན་ཏེ། ངོ་

བོ་ཉིད་སྐུ། ལོངས་སྐུ། སྤྲུལ་སྐུ་གསུམ་པོ་གང་རུང་མ་ཡིན་པའི་ཕྱིར། ཁྱབ་པ། འཕགས་པ་
གྲོལ་སྡེས་སངས་རྒྱས་ཀྱི་སྐུ་ལ་དེ་གསུམ་དུ་གྲངས་ངེས་པར་ཁས་བླངས་པའི་སྟེང་དུ་སོང་།
དེས་ན་འཕགས་པ་གྲོལ་སྡེས་ཡེ་ཤེས་ཆོས་སྐུ་ཁས་མི་ལེན་ནོ། །ཟེར་ན། དེས་དེ་ཁས་ལེན་
པར་ཐལ། དེས་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ། ཡེ་ཤེས་ཆོས་སྐུར་ཁས་
ལེན་པའི་ཕྱིར་ཏེ། དེས་དེ་སངས་རྒྱས་ཀྱི་སྐུར་ཁས་ལེན་པའི་ཕྱིར། མ་གྲུབ་ན། ཁྱད་པར་
གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སངས་རྒྱས་ཀྱི་སྐུ་མ་ཡིན་པར་ཐལ། ངོ་བོ་
ཉིད་སྐུ། ལོངས་སྐུ། སྤྲུལ་སྐུ་གསུམ་པོ་གང་རུང་མ་ཡིན་པའི་ཕྱིར། ཞེས་པའི་ཐལ་འགྱུར་
འདིས། འཕགས་པ་གྲོལ་སྡེ་ལ་གནོད་བྱེད་ཡང་དག་ཏུ་མི་འཇུག་པར་ཐལ། དེ་དེ་ལ་མི་
འདོད་པ་ཐལ་བར་འཕངས་པ་མ་ཡིན་པའི་ཕྱིར་ཏེ། འཕགས་པ་གྲོལ་སྡེས་ཐལ་འགྱུར་དེ་
ལ་འདོད་ལན་འདེབས་པའི་ཕྱིར། དེས་ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ། །
སངས་རྒྱས་ཀྱི་སྐུར་ཁས་མི་ལེན་པ་ཡིན་པའི་ཕྱིར། རྟགས་ཁས། གཞན་ཡང་། འཕགས་པ་
གྲོལ་སྡེས་ཡེ་ཤེས་ཆོས་སྐུ་ཁས་ལེན་པར་ཐལ། སྟོང་ཕྲག་བརྒྱ་པའི་མདོ་ལས། གཟུགས་ཀྱི་
སྐུ་དང་ཆོས་ཀྱི་སྐུ་དང་ཡེ་ཤེས་ཀྱི་སྐུ་མཐོང་བར་འཚལ་པས་ཤེས་རབ་ཀྱི་ཕ་རོལ་ཏུ་ཕྱིན་པ་
ལ་བསླབ་པར་བྱའོ། །ཞེས་པའི་ལུང་འདི་སྒྲ་ཇི་བཞིན་དུ་ཁས་ལེན་པའི་ཕྱིར་ཏེ། དེས་སྟོང་
ཕྲག་བརྒྱ་པ་སྒྲ་ཇི་བཞིན་དུ་ཁས་ལེན་པའི་ཕྱིར། གཞན་ཡང་། དེས་དེ་ཁས་ལེན་པར་ཐལ།
ཉི་སྣང་ལས། ཡང་གང་རྣམ་པ་ཐམས་ཅད་དུ་རྣམ་པར་དག་པའི་ངོ་བོ་ཉིད་ཀྱི་ཆོས་ཀྱི་སྐུ་
ཡིན་པའི་ཟག་པ་མེད་པའི་ཆོས་དེ་རྣམས་ཀྱང་གང་ཞིག་ཡིན་ཞེ་ན། བྱང་ཆུབ་ཕྱོགས་
མཐུན་ཚད་མེད་དང་། །ཞེས་དང་། ཉི་ཁྲི་རྣམ་འགྲེལ་ལས། གང་ཡང་རྣམ་པ་ཐམས་ཅད་
དུ་རྣམ་པ་དག་པའི་ངོ་བོ་ཉིད་ཀྱི་ཆོས་ཀྱི་སྐུ་ཟག་པ་མེད་པའི་ཆོས་རྣམས་གང་ཞེ་ན། ཞེས་
བཤད་པའི་ཕྱིར། གཞན་ཡང་། དེས་ཡེ་ཤེས་ཆོས་སྐུ་ཁས་ལེན་པར་ཐལ། རྒྱན་སྣང་ལས།
རྟེན་ཅིང་འབྲེལ་པར་འབྱུང་བ་གང་། །དེ་ཉིད་ཁྱོད་ཀྱིས་སྟོང་པར་བཞེད། །ཅེས་བྱ་བའི་
ཚུལ་གྱིས་གཉིས་སུ་མེད་པའི་ཡེ་ཤེས་ཀྱི་བདག་ཉིད་ཅན་གྱི་སྐུ་བསྟན་པ་ཡིན་ནོ། །ཞེ་ན།

དེ་ཉིད་རིགས་པ་མཚུངས་པ་ཉིད་ཀྱིས་ལོངས་སྤྱོད་རྫོགས་པའི་སྐུ་དང་སྤྲུལ་པའི་སྐུ་ཡང་ཡ
ལོགས་ཤིག་ཏུ་བསྟན་པར་བྱ་བ་མ་ཡིན་པར་འགྱུར་རོ། །ཞེས་འཕགས་པ་གྲོལ་སྡེའི་འདོད་
པ་བསྐུར་ནས་དེ་ལ་གནོད་བྱེད་འཕེན་པའི་གཞུང་ཡིན་པའི་ཕྱིར། དེས་ན་གཞུང་འདིས་
འཕགས་པ་གྲོལ་སྡེ་ཡེ་ཤེས་ཆོས་སྐུ་བཞེད་པར་གསལ་བར་བསྟན་པ་ཡིན་ནོ། །དེ་ལྟར་མ་
ཡིན་ན་འཕགས་པ་གྲོལ་སྡེ་ཆོས་ཅན། ཐེག་ཆེན་འཕགས་པ་མ་ཡིན་པར་ཐལ། སྐྱབས་
གནས་ཡང་དག་ལ་ཐེ་ཚོམ་ཟ་བའི་ལོག་ལྟ་མངོན་གྱུར་པ་རྒྱུད་ལྡན་གྱི་གང་ཟག་ཡིན་པའི་
ཕྱིར། ཡེ་ཤེས་ཆོས་སྐུ་སྐྱབས་གནས་ཡང་དག་མ་ཡིན་པར་འཛིན་པའི་ལོག་ལྟ་མངོན་གྱུར་
བ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། དེས་ཡེ་ཤེས་ཆོས་སྐུ་སྐྱབས་གནས་ཡང་དག་ཏུ་
ཁས་མི་ལེན་པའི་ཕྱིར། རྟགས་ཁས། ཁ་ཅིག འཕགས་པ་གྲོལ་སྡེས། ཡེ་ཤེས་ཆོས་སྐུ་ཁས་
མི་ལེན་པར་ཐལ། དེས་མངོན་པར་རྟོགས་པ་བརྒྱད་ཀྱི་རྣམ་གཞག་ཁས་མི་ལེན་པའི་ཕྱིར་
ཏེ། ཉི་ཁྲིའི་རྣམ་འགྲེལ་ལས། མངོན་རྟོགས་བདག་ཉིད་བདུན་ཡིན་ཕྱིར། །ཤེས་རབ་ཕ་
རོལ་ཕྱིན་ཅེས་བྱ། །ཤེས་བཤད་པའི་ཕྱིར་ན་མ་ཁྱབ་སྟེ། དེའི་དོན་ནི། འཕགས་པ་གྲོལ་
སྡེས་མངོན་རྟོགས་རྒྱན་གྱི། བསྟན་བྱའི་གཙོ་བོར་གྱུར་པའི་མངོན་རྟོགས་དེ་ལ་མཁྱེན་པ་
གསུམ་དང་སྦྱོར་བ་བཞི་སྟེ་བདུན་དུ་གྲངས་ངེས་ཤིང་སྐབས་བརྒྱད་པའི་བསྟན་བྱའི་གཙོ་
བོར་གྱུར་པའི་མངོན་རྟོགས་མེད་པར་ཞལ་གྱིས་ཞེས་པའི་དོན་ཡིན་པའི་ཕྱིར། གཞུང་
འདིའི་དོན་ལ་མཁས་པ་ཁ་ཅིག ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན།
སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་སངས་རྒྱས་ཀྱི་སྐུས་མ་བསྡུས་པར་ཐལ།
དེ་འདྲའི་སངས་རྒྱས་ཀྱི་སྐུ་དེ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་
པ་གང་ཞིག དེ་ངོ་བོ་ཉིད་སྐུས་ཀྱང་མ་བསྡུས། གཞན་གཉིས་རེ་རེ་ནས་ཀྱང་མ་བསྡུས་
པའི་ཕྱིར། ཞེས་པའི་དོན་ཡིན་ཞིང་། དེས་ན་འཕགས་སེང་གཉིས་ཀས་གྲངས་ངེས་ལ་རྩོད་
པ་ཡིན་ཏེ། འཕགས་པས་སྐབས་བརྒྱད་པའི་བསྟན་བྱའི་གཙོ་བོར་གྱུར་པའི་སངས་རྒྱས་ཀྱི་
སྐུ་དེ་ལ། དེ་གསུམ་དུ་གྲངས་ངེས་པ་བཞེད། སློབ་དཔོན་གྱིས་དེ་ལྟར་མི་བཞེད་པའི་ཕྱིར།

འཕགས་སེང་གཉིས་སངས་རྒྱས་ཀྱི་སྐུ་ལ་གསུམ་དུ་གྲངས་ངེས་མི་ངེས་མི་རྩོད་དེ། དེ་
གཉིས་ཀྱིས་སངས་རྒྱས་ཀྱི་སྐུ་ལ་དེ་གསུམ་དུ་གྲངས་མ་ངེས་པར་བཞེད་པའི་ཕྱིར་ཏེ།
འཕགས་པས་དེ་ལྟར་བཞེད་པ་གང་ཞིག སློབ་དཔོན་གྱིས་དེ་ལྟར་བཞེད་པའི་ཕྱིར། དང་
པོ་གྲུབ་སྟེ། འཕགས་པས་ཡེ་ཤེས་ཆོས་སྐུ་ཞལ་གྱིས་བཞེས་པའི་ཕྱིར་ཞེས་གསུངས་ན། འོ་
ན། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་ཆོས་ཅན། སྐབས་བརྒྱད་པའི་བསྟན་
བྱའི་གཙོ་བོར་གྱུར་པའི་སངས་རྒྱས་ཀྱི་སྐུས་མ་བསྡུས་པར་ཐལ། དེ་ལ་ངོ་བོ་ཉིད་སྐུ། །
ལོངས་སྐུ། སྤྲུལ་སྐུ་གསུམ་དུ་གྲངས་ངེས་པ་གང་ཞིག དེ་དེ་གསུམ་པོ་གང་རུང་གིས་མ་
བསྡུས་པའི་ཕྱིར་ཞེས་པའི་ཐལ་འགྱུར་འདི་ལ་འཕགས་པ་གྲོལ་སྡེས་ལན་དོན་མཐུན་ཞིག་
མི་ཐེབས་པར་ཐལ། ཐལ་འགྱུར་འདི་གཞུང་འདིའི་སྐབས་ནས་བསྟན་པའི་ཐལ་འགྱུར་
གང་ཞིག འཕགས་པ་གྲོལ་སྡེ་གཞུང་འདིའི་ཕྱོགས་སྔ་སྨྲ་བ་པོ་ཡིན་པའི་ཕྱིར། འདོད་ན།
དེས་དེ་ཐེབས་པར་ཐལ། དེས་དེ་ལ་རྟགས་མ་གྲུབ་ཀྱི་ལན་དོན་མཐུན་ཞིག་ཐེབས་པའི་
ཕྱིར་ཏེ། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ། ངོ་བོ་ཉིད་སྐུས་བསྡུས་པ་གང་
ཞིག འཕགས་པ་གྲོལ་སྡེས་དེ་ལྟར་བསྡུས་པར་ཞལ་གྱི་བཞེས་པའི་ཕྱིར། དང་པོ་གྲུབ་སྟེ།
སངས་རྒྱས་ཀྱི་སྐུ་ཐམས་ཅད་སྐུ་གསུམ་དུ་འདུ་བའི་ཕྱིར་ཏེ། དེ་ལྟར་ཡང་རྣམ་བཤད་ལས་
བཤད་པའི་ཕྱིར། རང་ལུགས་ལ། གཞུང་འདིའི་ཕྱོགས་སྔ་སྨྲ་བ་པོ་འཕགས་པ་གྲོལ་སྡེ་དང་
དེའི་རྗེས་འབྲང་རྣམས་ཀྱིས་སངས་རྒྱས་ཀྱི་སྐུ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་
དུ་གྲངས་ངེས་པར་བཞེད། དེ་འགོག་པར་བྱེད་པ་ལ་གཞུང་འདི་གསུངས། གཞུང་འདིའི་
དོན་ནི། ཁྱད་པར་གསུམ་ལྡན་གྱི་སངས་རྒྱས་ཀྱི་ཡེ་ཤེས་དེ་སངས་རྒྱས་ཀྱི་སྐུ་མ་ཡིན་པར་
ཐལ། སངས་རྒྱས་ཀྱི་སྐུ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པ་
གང་ཞིག དེ་དེ་གསུམ་པོ་གང་རུང་མ་ཡིན་པའི་ཕྱིར། ཞེས་པའི་དོན་ཡིན་ཞིང་། དེས་ན་
འཕགས་སེང་གཉིས་ཀས་གྲངས་ངེས་ལ་རྩོད་པ་ཡིན་ཏེ། འཕགས་པ་གྲོལ་སྡེས་སངས་རྒྱས་
ཀྱི་སྐུ་ལ། ངོ་བོ་ཉིད་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་ངེས་པར་བཞེད། སློབ་དཔོན་

གྱིས་དེ་ལྟར་མི་བཞེད་པའི་ཕྱིར། དང་པོ་གྲུབ་སྟེ། ཉི་སྣང་ལས། ད་ནི་ཆོས་ཀྱི་སྐུ་བརྗོད་
པར་བྱ་བ་ཡིན་ལ། དེ་ཡང་རྣམ་པར་གསུམ་དུ་རིག་པར་བྱ་སྟེ། ངོ་བོ་ཉིད་ཀྱི་སྐུ། ལོངས་
སྤྱོད་རྫོགས་པའི་སྐུ། སྤྲུལ་པའི་སྐུའོ། །ཞེས་བཤད་པའི་ཕྱིར། གཉིས་པ་གྲུབ་སྟེ། འགྲེལ་
པར། དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་པ་བཞི་ཡིན་པས། ཞེས་བཤད་
པའི་ཕྱིར། བྱས་པ་ལ་ཁོ་ན་རེ། འཕགས་སེང་གཉིས་ཀས་གྲངས་ངེས་ལ་མི་རྩོད་པར་ཐལ།
འཕགས་པས་སངས་རྒྱས་ཀྱི་སྐུ་ལ། ངོ་བོ་ཉིད་ཀྱི་སྐུ། ལོངས་སྐུ། སྤྲུལ་སྐུ་གསུམ་དུ་གྲངས་
ངེས་པར་བཞེད་པར་གང་ཞིག་སློབ་དཔོན་གྱིས་དེ་ལྟར་བཞེད་པར་བཤད་པའི་ཕྱིར།
གཉིས་པ་གྲུབ་སྟེ། རྒྱུད་བླ་མ་ལས། དེ་དབྱེ་ཟབ་དང་རྒྱ་ཆེ་དང་། །བདག་ཉིད་ཆེན་པོ་ཡོན་
ཏན་གྱི། །ཆོས་ཀྱི་རབ་དབྱེ་རང་བཞིན་ལ། །སོགས་པའི་སྐུ་གསུམ་དག་གིས་འཇུག །ཅེས་
དང་། མདོ་སྡེ་རྒྱན་ལས། སྐུ་གསུམ་དག་གིས་སངས་རྒྱས་ཀྱི། །སྐུ་བསྡུས་པར་ནི་ཤེས་བྱ་སྟེ།།
ཞེས་བཤད་པ་སློབ་དཔོན་སེངྒེ་བཟང་པོས་སྒྲ་ཇི་བཞིན་དུ་ཁས་ལེན་པའི་ཕྱིར་དང་། རྒྱན་
སྣང་ལས། རྣམ་པ་ཀུན་གྱི་མཆོག་ཏུ་གྱུར་པའི་སྐུ་ནི་གསུམ་པོ་ངེས་པར་ཐོབ་པར་ཤོག
ཅེས་བཤད་པའི་ཕྱིར་ན་མ་ཁྱབ་སྟེ། ལུང་དང་པོ་གཉིས་ཀྱི་དོན་སངས་རྒྱས་ཀྱི་སྐུ་གསུམ་དུ་
འདུས། ཞེས་པའི་དོན་ཡིན་ཞིང་། ལུང་ཕྱི་མའི་དོན་སངས་རྒྱས་ཀྱི་སྐུ་ཐམས་ཅད་སྐུ་
གསུམ་དུ་འདུས་པར་སློབ་དཔོན་སེང་བཟང་གིས་ཞལ་གྱིས་བཞེས་པའི་དོན་ཡིན་པའི་
ཕྱིར་ཏེ། རྣམ་བཤད་ལས། ཟག་པ་མེད་པའི་ཡེ་ཤེས་སྡེ་ཚན་ཉི་ཤུ་རྩ་གཅིག་གིས་བསྡུས་
པའི་ཡེ་ཤེས་ཆོས་ཀྱི་སྐུ་ནི། སྔགས་ཀྱི་ཕྱོགས་ནས་ཀྱང་སྐུ་བཞིར་གསུངས་ལ། རྒྱལ་བའི་
སྲས་པོ་སེངྒེ་བཟང་པོས་ཀྱང་སྐུ་བཞི་པར་མཛད་པ་ནི་དབྱེ་བ་སྡུ་ཙམ་ཡིན་གྱི། སྐུ་གསུམ་
དུ་མ་འདུས་པར་བཞེད་པ་ནི་མ་ཡིན་ནོ། །ཞེས་བཤད་པའི་ཕྱིར། བྱས་པ་ལ་ཁོ་ན་རེ།
སངས་རྒྱས་ཀྱི་སྐུ་ཐམས་ཅད་སྐུ་གསུམ་དུ་མ་འདུས་པར་ཐལ། ཡེ་ཤེས་ཆོས་སྐུ་དེ་སངས་
རྒྱས་ཀྱི་སྐུ་གང་ཞིག་དེ་སྐུ་དེ་གསུམ་པོ་གང་རུང་མ་ཡིན་པའི་ཕྱིར་ན་མ་ཁྱབ་སྟེ། འོ་ན། །
སངས་རྒྱས་ཀྱི་སྐུ་ཐམས་ཅད་སྐུ་བཞིར་མ་འདུས་པར་ཐལ། ། ལོངས་སྐུ་སེན་མོ་ཟངས་

མདོག་དེ་སངས་རྒྱས་ཀྱི་སྐུ་གང་ཞིག དེ་སྐུ་བཞི་པོ་གང་རུང་མ་ཡིན་པའི་ཕྱིར། ཁྱབ་པ་
འགྲིག ཡང་ཁོ་ན་རེ། འཕགས་པ་གྲོལ་སྡེའི་རྒྱུད་ཀྱི་སངས་རྒྱས་ཀྱི་སྐུ་ལ་གསུམ་དུ་གྲངས་
ངེས་པར་འཛིན་པའི་བློ་ལོག་ཤེས་ཡིན་པར་ཐལ། འཕགས་པས་དེ་ལྟར་བཞེད་པ་གང་
ཞིག སངས་རྒྱས་ཀྱི་སྐུ་ལ་དེ་གསུམ་དུ་གྲངས་མ་ངེས་པའི་ཕྱིར་ཟེར་ན་མ་ཁྱབ། འདོད་ན།
དེ་སྤང་བྱ་ཀུན་བཏགས་ཡིན་པར་ཐལ་ལོ། །འདོད་ན། དེའི་རྒྱུད་ལ་མཐོང་སྤང་ཡོད་པར་
ཐལ་ལོ། །འདོད་མི་ནུས་ཏེ། དེས་མཐོང་སྤང་སྤངས་པའི་ཕྱིར་ཏེ། དེས་ཐེག་ཆེན་གྱི་མཐོང་
ལམ་རྣམ་གྲོལ་ལམ་ཐོབ་པའི་ཕྱིར་ཏེ། དེས་མཐོང་ལམ་ཐོབ་པ་གང་ཞིག དེ་དེ་ཐོབ་ན། །
དེས་དེ་ཐོབ་དགོས་པའི་ཕྱིར། དང་པོ་གྲུབ་སྟེ། དེ་འཕགས་པ་ཡིན་པའི་ཕྱིར། འཕགས་
པའི་ཁོངས་སུ་གཏོགས་པ་ཡི། །རྣམ་པར་གྲོལ་བ་ཞེས་བྱས་ཀྱང་། །ཞེས་བཤད་པའི་ཕྱིར། །
མ་ཁྱབ་མཚམས་ལ། སེམས་མི་འགོང་པ་ཉིད་ལ་སོགས། །ཞེས་སོགས་ཀྱི་གཞུང་འདིས་ཕྱི་
ནང་གི་ཡོངས་འཛིན་གཉིས་ཀ་དངོས་སུ་བསྟན་པར་འཛིན་པའི་འཕགས་པ་གྲོལ་སྡེའི་༌༌་
རྒྱུད་ཀྱི་བློ་དེ་ལོག་ཤེས་ཡིན་པར་ཐལ། འཕགས་པས་དེ་ལྟར་བཞེད་པ་གང་ཞིག གཞུང་
འདིས་དེ་ལྟར་མ་བསྟན་པའི་ཕྱིར། ཁྱབ་པ་ཁས། བྱང་སེམས་ཚོགས་ལམ་པའི་རྒྱུད་ཀྱི་རང་
ཉིད་དང་སེམས་ཅན་ཐམས་ཅད་དུས་མཉམ་དུ་སངས་རྒྱ་བར་འདོད་པའི་བློ་དེ་ལོག་ཤེས་
ཡིན་པར་ཐལ། དེའི་རྒྱུད་ལ་དེ་འདྲའི་བློ་ཡོད་པ་གང་ཞིག དེ་དང་སེམས་ཅན་ཐམས་ཅད་
དུས་མཉམ་དུ་སངས་རྒྱ་བ་མ་ཡིན་པའི་ཕྱིར། ཁྱབ་པ་འགྲིག དང་པོ་གྲུབ་སྟེ། དེའི་རྒྱུད་ལ་
མཉན་པ་ལྟ་བུའི་སེམས་བསྐྱེད་ཡོད་པའི་ཕྱིར། འདོད་ན། དེའི་རྒྱུད་ཀྱི་དེ་འདྲའི་སེམས་
བསྐྱེད་དེ་ལོག་ཤེས་ཡིན་པར་ཐལ་ལོ། །འདོད་མི་ནུས་ཏེ། ཐར་ལམ་ཡིན་པའི་ཕྱིར། རོང་
ཊཱིཀ་པ་ན་རེ། སློབ་དཔོན་གྱིས་སངས་རྒྱས་ཀྱི་སྐུ་ལ་བཞིར་གྲངས་ངེས་པར་བཤད་པ་ནི་
མཁས་པོ་ཡང་དག་རྣམ་སྣང་མཛད་ཀྱི་བཞེད་པ་བསྒྱུར་པ་ཡིན་གྱི་སློབ་དཔོན་གྱི་བཞེད་པ་
ནི་མ་ཡིན་ནོ། །ཟེར་ན། འགྲེལ་པར་དེ་ཡང་ངོ་བོ་ཉིད་ཀྱི་སྐུ་ལ་སོགས་པའི་དབྱེ་བས་རྣམ་
པ་བཞི་ཡིན་པས་ཞེས་དང་། དེ་ལྟར་སྐུ་དང་པོ་བསྟན་ནས་གཉིས་པ། ཆོས་ཀྱི་སྐུ་སྤྲོས་པ་

མེད་པའི་བདག་ཉིད། ཅེས་དང་། དེ་ལྟར་སྐུ་གཉིས་པ་བསྟན་ནས་གསུམ་པ་ལོངས་སྤྱོད་
རྫོགས་པའི་སྐུ། ཞེས་དང་། དེ་ལྟར་སྐུ་གསུམ་པ་བསྟན་ནས་བཞི་པ་སྤྲུལ་པའི་སྐུ་ཞེས་པའི་
གཞུང་འདི་སློབ་དཔོན་གྱི་རང་གཞུང་མ་ཡིན་པར་ཐལ། དམ་བཅའ་འཐད་པའི་ཕྱིར།
འདོད་ན། སྐབས་བརྒྱད་པའི་འགྲེལ་པ་སློབ་དཔོན་གྱི་རང་གཞུང་མ་ཡིན་པར་ཐལ་ལོ། །
འདོད་ན། འགྲེལ་པ་དོན་གསལ་སློབ་དཔོན་གྱི་རང་གཞུང་མ་ཡིན་པར་ཐལ་ལོ། །ཁ་ཅིག
གཞན་དག་ན་རེ། ཞེས་སོགས་ཀྱི་སྐབས་ནས་བསྟན་པའི་ཐལ་འགྱུར་དེ་འཕགས་པ་གྲོལ་
སྡེ་ལ་གནོད་བྱེད་ཡང་དག་ཏུ་འཇུག་པར་ཐལ། འཕགས་པ་གྲོལ་སྡེ་གཞུང་དེའི་ཕྱོགས་སྔ་
སྨྲ་བ་པོ་ཡིན་པ་གང་ཞིག་གཞུང་དེས་ཐལ་འགྱུར་ཡང་དག་ཅིག་བསྟན་པའི་ཕྱིར། འདོད་
ན་དེ་ལ་གནོད་བྱེད་ཡང་དག་ཏུ་འཇུག་པའི་ཐལ་འགྱུར་ཡང་དག་ཡོད་པར་ཐལ་ལོ། །
འདོད་མི་ནུས་ཏེ། དེ་ཆོས་མཐུན་གྱི་རྒོལ་བས་ཚར་གཅོད་མི་ནུས་པའི་ཕྱིར་ཏེ། དེ་ཐེག་
ཆེན་འཕགས་པ་ཡིན་པའི་ཕྱིར། ཟེར་ན་ཐལ་འགྱུར་དེ་འཕགས་པ་གྲོལ་སྡེ་རྗེས་འབྲང་
རྣམས་ལ་ཐལ་འགྱུར་ཡང་དག་ཏུ་སོང་བར་ཁས་བླང་དགོས་བསམ་སྙམ་མོ། ། །
 གསུམ་པ་ལོངས་སྤྱོད་རྫོགས་པའི་སྐུ་བཤད་པ། པ
༈ མཚན་ནི་སུམ་ཅུ་རྩ་གཉིས་དང་། །ཞེས་སོགས་ཀྱི་སྐབས་སུ་གཉིས་ལས། དང་པོ་
ནི། ངེས་པ་ལྔ་ལྡན་གྱི་གཟུགས་སྐུ་མཐར་ཐུག་ཆོས་ཅན། ལོངས་སྐུའི་མཚན་ཉིད་ཡིན་ཏེ།
དེའི་འཇོག་བྱེད་ཡིན་པའི་ཕྱིར། གཉིས་པ་ལ་དགག་གཞག་སྤོང་གསུམ་ལས། དང་པོ་ནི།
ཁ་ཅིག ངེས་པ་ལྔ་ལྡན་གྱི་གཟུགས་སྐུ་ལོངས་སྐུའི་མཚན་ཉིད། དེ་དང་མི་ལྡན་པའི་
གཟུགས་སྐུ་སྤྲུལ་སྐུའི་མཚན་ཉིད་ཟེར་ན། ལོངས་སྤྲུལ་གཉིས་ཀ་ཆོས་ཅན། ལོངས་སྐུ་ཡིན་
པར་ཐལ། མཚན་ཉིད་དེའི་ཕྱིར། དེར་ཐལ། ངེས་པ་ལྔ་དང་ལྡན་པ་གང་ཞིག་གཟུགས་སྐུ་
ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། སྤྲུལ་སྐུ་ཡིན་པར་ཐལ། མཚན་ཉིད་
གཉིས་པ་དེའི་ཕྱིར་ཏེ། དེ་དང་མི་ལྡན་པ་གང་ཞིག གཟུགས་སྐུ་ཡིན་པའི་ཕྱིར། རང་
ལུགས་ལ། ངེས་པ་ལྔ་ལྡན་གྱི་གཟུགས་སྐུ་མཐར་ཐུག ལོངས་སྐུའི་མཚན་ཉིད། ངེས་པ་ལྔ་

ཡང་ཡོད་དེ། གནས་ངེས་པ་འོག་མིན་སྟུག་པོ་བཀོད་པ་ཁོ་ནར་བཞུགས་པ། ཆོས་ངེས་པ་
ཐེག་པ་ཆེན་པོའི་ཆོས་འབའ་ཞིག་གསུང་པ། འཁོར་ངེས་པ་བྱང་སེམས་འཕགས་པ་ཤ་
སྟག་གིས་བསྐོར་བ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ། དུས་ངེས་པ་ཇི་
སྲིད་འཁོར་བ་མ་སྟོང་གི་བར་དུ་བཞུགས་པ་ཡིན་པའི་ཕྱིར། རྩོད་པ་སྤོང་བ་ལ་ཁོ་ན་རེ།
ལོངས་སྐུའི་ཡིད་ཀྱི་རྣམ་པར་ཤེས་པ་ཆོས་ཅན། མཚན་ཉིད་དེར་ཐལ། ལོངས་སྐུ་ཡིན་པའི་
ཕྱིར་ཏེ། དེའི་ང་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་ལོངས་སྐུའི་མཚན་
གཞི་ཡིན་པའི་ཕྱིར་ཏེ། གང་ཟག་གི་ཡིད་ཀྱི་རྣམ་པར་ཤེས་པར་གང་ཟག་ཡིན་པའི་ཕྱིར་ཏེ།
རྟོག་གེ་འབར་བ་ལས། ཁོ་བོ་ཅག་རྣམ་པར་ཤེས་པ་ལ་ཐ་སྙད་དུ་བདག་གི་སྒྲས་དངོས་སུ་
འདོགས་ཏེ་འདི་ལྟར་རྣམ་པར་ཤེས་པ་ནི་ཡང་སྲིད་པར་སྐྱེ་བ་ལེན་པའི་ཕྱིར་བདག་ཡིན་ནོ།
ཞེས་བཤད་པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་ཀྱི་འཁོར་དུ་གྱུར་པའི་བྱང་
འཕགས་ཡོད་པར་ཐལ་ལོ། །འདོད་ན། དེ་ཆོས་ཅན། ཁྱོད་མངོན་སུམ་དུ་རྟོགས་པའི་བྱང་
འཕགས་ཡོད་པར་ཐལ་ལོ། །འདོད་མི་ནུས་ཏེ། ཁྱོད་སངས་རྒྱས་འཕགས་པ་ནང་ཕན་ཚུན་
ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ཏེ། ཡེ་ཤེས་ཆོས་སྐུ་ཡིན་པའི་ཕྱིར། ཡང་ཁ་
ཅིག གང་ཟག་གི་བདག་མེད་ཆོས་ཅན། ལོངས་སྐུ་ཡིན་པར་ཐལ། ངེས་པ་ལྔ་ལྡན་གྱི་
གཟུགས་སྐུ་མཐར་ཐུག་ཡིན་པའི་ཕྱིར། མ་གྲུབ་ན། ངེས་པ་ལྔ་ལྡན་གྱི་གཟུགས་སྐུ་ཆོས་
ཅན། མཐར་ཐུག་ཡིན་པར་ཐལ། སྦྱོར་བཞི་བསྒོམས་སྟོབས་ཀྱིས་ཐོབ་པའི་འབྲས་བུ་
མཐར་ཐུག་ཡིན་པའི་ཕྱིར་ན་ཆོས་ཅན་སྐྱོན་ཅན་གྱིས་ལན་ཐེབས་སོ། །མ་གྲུབ་ན། དེར་
ཐལ། འབྲས་བུ་ཆོས་སྐུ་ཡིན་པའི་ཕྱིར། ཁ་ཅིག སེམས་ཅན་ཐམས་ཅད་སངས་རྒྱས་པའི་
དུས་ཀྱི་ལོངས་སྐུ་ཆོས་ཅན། མཚན་ཉིད་དེར་ཐལ། ལོངས་སྐུ་ཡིན་པའི་ཕྱིར། འདོད་ན།
དེ་ཆོས་ཅན། འཁོར་ངེས་པ་བྱང་སེམས་འཕགས་པ་ཤ་སྟག་གིས་བསྐོར་བར་ཐལ་ལོ། །
འདོད་ན། དེའི་དུས་སུ་སེམས་ཅན་ཡོད་པར་ཐལ། དེའི་དུས་སུ་བྱང་སེམས་འཕགས་པ་
ཡོད་པའི་ཕྱིར་ཏེ་དེའི་དུས་སུ་ལོངས་སྐུའི་འཁོར་དུ་བྱུང་བའི་བྱང་སེམས་འཕགས་པ་ཡོད་

པའི་ཕྱིར་ན་མ་ཁྱབ། ཁ་ཅིག དེ་རིང་གི་དུས་ཀྱི་ལོངས་སྐུ་ཆོས་ཅན། དུས་ངེས་པ་ཇི་སྲིད་
འཁོར་བ་མ་སྟོང་གི་བར་དུ་བཞུགས་པར་ཐལ། ལོངས་སྐུ་ཡིན་པའི་ཕྱིར། འདོད་ན། དེ་
ཆོས་ཅན། སང་གི་དུས་སུ་བཞུགས་པར་ཐལ་ལོ་ཟེར་ན་མ་ཁྱབ། ཁ་ཅིག ལོངས་སྐུ་
བཞུགས་པའི་གནས་འོག་མིན་དེ། གནས་གཙང་ལྔའི་ནང་ཚན་གྱི་འོག་མིན་ཡིན་ཟེར་ན།
དེ་མ་ཡིན་པར་ཐལ། དེའི་ནང་ཚན་དུ་གྱུར་པའི་འོག་མིན་གྱི་རྟེན་ཅན་གྱི་ཕྱིར་མི་འོང་
ཡོད་པ་གང་ཞིག་གཅིག་ཤོས་ན་ཐེག་དམན་གང་ཟག་མེད་པའི་ཕྱིར་དེས་ན་ལོངས་སྐུ་
བཞུགས་པའི་གནས་འོག་མིན་སྟུག་པོ་བཀོད་པ་དེ་གནས་གཙང་ལྔའི་ནང་ཚན་གྱི་འོག་
མིན་གྱི་སྟེང་དུ་གྲོང་ལས་དགོན་པའི་ཚུལ་དུ་ཡོད་པར་བཤད་དོ། 
་བཞི་པ་སྤྲུལ་སྐུའི་སྐོར། ་
ཀ སྤྲུལ་སྐུའི་མཚན་ཉིད་དབྱེ་བ་རྩོད་སྤང་སོགས། །
༈ གང་གིས་སྲིད་པ་ཇི་སྲིད་པར། །ཞེས་སོགས་ཀྱི་སྐབས་སུ་གཉིས་ལས། དང་པོ་ནི། སྤྲུལ་
སྐུའི་རྒྱུན་ཆད་པའི་དུས་མི་སྲིད་དེ། འཁོར་བ་ཇི་སྲིད་གནས་ཀྱི་བར་དུ་མཛད་པ་བཅུ་
གཉིས་ཀྱི་ཚུལ་བསྟན་པའི་སྤྲུལ་སྐུ་རྒྱུན་མི་འཆད་དུ་འབྱུང་བ་ཡིན་པའི་ཕྱིར། གཉིས་པ་ལ།
ངེས་པ་ལྔ་དང་མི་ལྡན་པས་རབ་ཏུ་ཕྱེ་བའི་མཐར་ཐུག་གི་གཟུགས་སྐུ་སྤྲུལ་སྐུའི་མཚན་ཉིད།
དེ་ལ་དབྱེ་ན། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། བྱང་ཆུབ་ཆེན་པོའི་སྤྲུལ་སྐུ་དང་གསུམ་ལས།
དང་པོ་ནི། སྟོན་པས་བཟོ་བོ་བིཤྭ་ཀརྨ་ར་སྤྲུལ་པའི་སྤྲུལ་སྐུ་ལྟ་བུ། གཉིས་པ་ནི། སྟོན་པ་རི་
དྭགས་རུ་རུར་སྤྲུལ་པའི་སྤྲུལ་སྐུ་ལྟ་བུ། གསུམ་པ་ནི། བདག་ཅག་གི་སྟོན་པ་ཤཱཀྱ་ཐུབ་པ་ལྟ་
བུ། དེ་ཡང་ཡིན་ཏེ། མདོ་སྡེ་རྒྱན་ལས། བཟོ་དང་སྐྱེ་བ་བྱང་ཆུབ་ཆེ། །མྱ་ངན་འདའ་པར་
རྟག་སྟོན་པ། །སངས་རྒྱས་སྤྲུལ་པའི་སྐུ་དེ་ནི། །རྣམ་པར་གྲོལ་བའི་ཐབས་ཆེན་པོ། །ཞེས་
བཤད་པའི་ཕྱིར། རྩོད་པ་སྤོང་བ་ལ། ཁོ་ན་རེ། བྱང་སེམས་རྒྱུན་མཐའ་བས་སྤྲུལ་པའི་སྤྲུལ་
སྐུ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེ་ཡོད་པའི་ཕྱིར་ན་མ་ཁྱབ། མ་
གྲུབ་ན། དེར་ཐལ། འཇུག་པ་ལས། བ་སྤུའི་ཁུང་བུར་བྱང་ཆུབ་སེམས་རྣམས་དང་། །ལྷན་

ཅིག་རྫོགས་སངས་རྒྱས་སྐུ་བགྲང་འདས་དང་། །དེ་བཞིན་ལྷ་དང་ལྷ་མིན་མི་དག་ཀྱང་། །
སྐད་ཅིག་སྐད་ཅིག་ལ་ནི་སྟོན་པར་ནུས། །ཞེས་བཤད་པའི་ཕྱིར། ཁ་ཅིག སྟོན་པ་རི་བོང་
དུ་སྤྲུལ་པའི་རི་བོང་དེ་རི་བོང་ཡིན་ཟེར་ན། དེའི་གཟུགས་དེ་རི་བོང་གི་གཟུགས་ཡིན་པར་
ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། སངས་རྒྱས་ཀྱི་སྐུ་ཡིན་པའི་ཕྱིར།
བྱས་པ་ལ་ཁོ་ན་རེ། དེ་རི་བོང་ཡིན་པར་ཐལ། དེ་མིར་སྤྲུལ་པའི་མི་དེ་མི་ཡིན་པའི་ཕྱིར་ན་
མ་ཁྱབ་སྟེ། འོ་ན། རི་བོང་དང་སངས་རྒྱས་ཀྱི་གཞི་མཐུན་ཡོད་པར་ཐལ། མི་དང་སངས་
རྒྱས་ཀྱི་གཞི་མཐུན་ཡོད་པའི་ཕྱིར། ཁྱབ་པ་འགྲིག གཞན་ཡང་། སྟོན་པ་ཆུར་སྤྲུལ་པའི་ཆུ་
དེ་ཆུ་ཡིན་པར་ཐལ། དེས་རི་བོང་དུ་སྤྲུལ་པའི་རི་བོང་དེ་རི་བོང་ཡིན་པའི་ཕྱིར། རྟགས་
ཁས། ཁ་ཅིག སྤྲུལ་སྐུ་སངས་རྒྱས་མ་ཡིན་ཏེ། རྡོ་རྗེ་གཅོད་པའི་མདོ་ལས། གང་དག་ང་ལ་
གཟུགས་སུ་མཐོང་། །གང་དག་ང་ལ་སྒྲར་ཤེས་པ། །ལོག་པའི་ལམ་དུ་ཞུགས་པ་ཡི། །སྐྱེ་བོ་
དེ་དག་ང་མི་མཐོང་། །ཞེས་བཤད་པའི་ཕྱིར། ཟེར་ན་མི་འཐད་དེ། དེ་ལྟར་ཁས་ལེན་ན།།
མདོ་དེ་གསུང་བ་པོ་སངས་རྒྱས་མ་ཡིན་པར་ཁས་ལེན་དགོས་པའི་ཕྱིར། ཁ་ཅིག སྤྲུལ་སྐུ་
སངས་རྒྱས་མ་ཡིན་པར་ཐལ། དེ་སངས་རྒྱས་ཀྱི་གཟུགས་བརྙན་ཡིན་པའི་ཕྱིར་ཏེ། བེེ་
ཌཱུརྱའི་ས་གཞི་གཙང་མ་ལ། བརྒྱ་བྱིན་གྱི་ལུས་ཀྱི་གཟུགས་བརྙན་ཤར་བ་དེ། བརྒྱ་བྱིན་གྱི་
གཟུགས་བརྙན་ཡིན་པ་བཞིན་དུ་སྤྲུལ་སྐུ་སངས་རྒྱས་ཀྱི་གཟུགས་བརྙན་ཡིན་པའི་ཕྱིར་ཏེ།
རྒྱུད་བླ་མ་ལས། ཇི་ལྟར་བཻ་ཌཱུར་ས་གཞི་གཙང་མ་ལ། །ལྷ་དབང་ལུས་ཀྱི་གཟུགས་བརྙན་
འཆར་བ་ལྟར། །དེ་བཞིན་འགྲོ་སེམས་ས་གཞི་གཙང་མ་ལ། །ཐུབ་པའི་དབང་པོའི་སྐུ་ཡི་
གཟུགས་བརྙན་འཆར། །ཞེས་བཤད་པའི་ཕྱིར་ན། མ་ཁྱབ་སྟེ། ལུང་དེའི་དོན་བཻ་ཌཱུརྱའི་ས་
གཞི་གཙང་མ་ལ་བརྒྱ་བྱིན་གྱི་ལུས་ཀྱི་གཟུགས་བརྙན་འཆར་བ་བཞིན་དུ་གདུལ་བྱ་ལས་
དག་པའི་ངོར་སངས་རྒྱས་ཀྱི་སྤྲུལ་སྐུ་སྣང་ཞེས་པའི་དོན་ཡིན་པའི་ཕྱིར། ཡང་ཁོ་ན་རེ། །
མཆོག་གི་སྤྲུལ་སྐུའི་སྐུ་དངོས་ཀྱི་གདུལ་བྱ་ཡིན་ན། གདུལ་བྱ་ལས་དག་པ་ཡིན་དགོས་པར་
ཐལ། མཆོག་གི་སྤྲུལ་སྐུ་དེ་སོ་སོའི་སྐྱེ་བོ་ལས་དག་ཡན་ཆད་ཀྱི་མངོན་སུམ་གྱི་སྤྱོད་ཡུལ་

ཡིན་པའི་ཕྱིར། འདོད་ན། དགེ་སློང་ལྷས་བྱིན་ཆོས་ཅན། དེར་ཐལ། དེའི་ཕྱིར། འདོད་ན།
ལས་མ་དག་པའི་གདུལ་བྱ་མེད་པར་ཐལ། འདོད་པའི་ཕྱིར་ན་མ་ཁྱབ། །
ཁ། ཡེ་ཤེས་ཆོས་སྐུའི་ཕྲིན་ལས་སོགས། །
༈ དེ་བཞིན་འཁོར་བ་ཇི་སྲིད་འདིའི། །ཞེས་སོགས་ཀྱི་སྐབས་སུ། མཐའ་དཔྱད་པ་ལ་ཁ་
ཅིག ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་
ཏན་དེ། ཡེ་ཤེས་ཆོས་སྐུའི་ཕྲིན་ལས་ཀྱི་མཚན་ཉིད་ཟེར་ན། རྣམ་མཁྱེན་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ། དེ་དང་དུས་མཉམ་ཡིན་པའི་ཕྱིར།
ཁ་ཅིག རང་རྒྱུ་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་
གྱི་ཡོན་ཏན་དེ་དེའི་མཚན་ཉིད་ཟེར་ན། རྣམ་མཁྱེན་ཆོས་ཅན། ཁྱོད་ཀྱི་རྒྱུ་ཡེ་ཤེས་ཆོས་
སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་མ་ཡིན་པར་ཐལ།
ཁྱོད་ཀྱི་རྒྱུར་གྱུར་པའི་ལུང་མ་བསྟན་ཡོད་པའི་ཕྱིར། འདོད་ན། དེ་ཆོས་ཅན། རང་རྒྱུད་ཡེ་
ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་གྱི་ཡོན་ཏན་ཡིན་
པར་ཐལ། ཡེ་ཤེས་ཆོས་སྐུའི་ཕྲིན་ལས་ཡིན་པའི་ཕྱིར། ཁྱབ་པ་ཁས། རང་ལུགས་ལ། རང་
གི་རྒྱུར་གྱུར་པའི་ཡེ་ཤེས་ཆོས་སྐུས་བདག་རྐྱེན་བྱས་པ་ལ་བརྟེན་ནས་བྱུང་བའི་རྣམ་དཀར་
གྱི་ཡོན་ཏན་དེ། ཡེ་ཤེས་ཆོས་སྐུའི་ཕྲིན་ལས་ཀྱི་མཚན་ཉིད། དེ་ལ་དབྱེ་ན། བྱ་བ་ཡུལ་ལ་
ཡོད་པའི་ཕྲིན་ལས་དང་། བྱེད་པ་པོ་ལ་ཡོད་པའི་ཕྲིན་ལས་གཉིས་ལས། དང་པོ་ནི།
གདུལ་བྱའི་རྒྱུད་ཀྱི་དགེ་བ་ལྟ་བུ་ལ་བྱེད། གཉིས་པ་ནི། སངས་རྒྱས་འཕགས་པའི་རྒྱུད་ཀྱི་
དགེ་བ་ལྟ་བུ་ལ་བྱེད། དེ་ལ་རྒྱས་པར་དབྱེ་ན་ཉེར་བདུན་ཡོད་དེ། གདུལ་བྱ་ལམ་གྱི་རྟེན་
ལ་འགོད་པའི་ཕྲིན་ལས་ནས། དེ་ལམ་གྱི་འབྲས་བུ་ལ་འགོད་པའི་ཕྲིན་ལས་ཀྱི་བར་ཉེར་
བདུན་ཡོད་པའི་ཕྱིར། བྱས་པ་ལ་ཁོ་ན་རེ། སངས་རྒྱས་འཕགས་པའི་རྒྱུད་ཀྱི་འགོག་བདེན་
ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། དེར་ཐལ། བྱེད་པ་པོ་ལ་ཡོད་པའི་
ཕྲིན་ལས་ཡིན་པའི་ཕྱིར་ཏེ། སངས་རྒྱས་འཕགས་པ་རང་རྒྱུད་ཀྱིས་བསྡུས་པའི་འགོག་ལམ་

གང་རུང་ཡིན་པའི་ཕྱིར་ན་མ་ཁྱབ། འདོད་ན་དགེ་བ་ཡིན་པར་ཐལ། རྣམ་དཀར་གྱི་ཡོན་
ཏན་ཡིན་པའི་ཕྱིར། འདོད་ན། འདུས་བྱས་ཡིན་པར་ཐལ། དགེ་བ་ཡིན་པའི་ཕྱིར། ཁ་
ཅིག ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་ཆོས་ཅན། མཚན་ཉིད་དེར་ཐལ༽
མཚོན་བྱ་དེའི་ཕྱིར། མ་གྲུབ་ན། དེར་ཐལ། བྱ་བ་ཡུལ་ལ་ཡོད་པའི་ཕྲིན་ལས་ཡིན་བའི་
ཕྱིར། དེར་ཐལ། གདུལ་བྱའི་རྒྱུད་ཀྱིས་བསྡུས་པའི་འགོགས་ལམ་གང་རུང་ཡིན་པའི་ཕྱིར་
ན་མ་ཁྱབ། ཡང་ཁ་ཅིག སངས་རྒྱས་ཆོས་ཅན། སངས་རྒྱས་ཀྱི་ཕྲིན་ལས་ཡིན་པར་ཐལ།
ཡེ་ཤེས་ཆོས་སྐུའི་ཕྲིན་ལས་ཡིན་པའི་ཕྱིར་ཏེ། མཚན་ཉིད་དེའི་ཕྱིར། དགེ་བ་ཡིན་པའི་
ཕྱིར་ཏེ། དོན་དམ་པའི་དགེ་བ་ཡིན་པའི་ཕྱིར་ན་མ་ཁྱབ། འདོད་ན། སངས་རྒྱས་ཆོས་ཅན།
སངས་རྒྱས་དང་ཐ་དད་ཡིན་པར་ཐལ། སངས་རྒྱས་ཀྱི་ཕྲིན་ལས་ཡིན་པའི་ཕྱིར། བྱས་པ་
ལ་ཁོ་ན་རེ། ཡེ་ཤེས་ཆོས་སྐུའི་ཕྲིན་ལས་ཡིན་ན། ཡེ་ཤེས་ཆོས་སྐུ་དང་ཐ་དད་ཡིན་དགོས་
པར་ཐལ། སངས་རྒྱས་ལ་དེའི་ཕྱིར་ན་མ་ཁྱབ། འདོད་ན་ཡེ་ཤེས་ཆོས་སྐུ་ཆོས་ཅན། དེར་
ཐལ། དེའི་ཕྱིར། སྦྱོར་བ་འགོད་པ་ལ། འཕགས་པས་བཞེད་པ་ལྟར་ན། སྤྲུལ་སྐུའི་ཕྲིན་
ལས་རྒྱུན་འཆད་པའི་དུས་མི་སྲིད་དེ། སྤྲུལ་སྐུ་རྒྱུན་ཆད་པའི་དུས་མི་སྲིད་པའི་ཕྱིར། སློབ་
དཔོན་གྱི་བཞེད་པ་ལྟར་ན། ཡེ་ཤེས་ཆོས་སྐུའི་ཕྲིན་ལས་རྒྱུན་འཆད་པའི་དུས་མི་སྲིད་དེ་
ཡེ་ཤེས་ཆོས་སྐུ་རྒྱུན་འཆད་པའི་དུས་མི་སྲིད་པའི་ཕྱིར།
སྡེ་ཚན་གསུམ་པ་མཇུག་བྱང་དང་བསྔོ་བའོ། །
༈ རྗེས་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་བཀོད་པ་ལེགས་
བཤད་གསེར་གྱི་ཕྲེང་བ་ཞེས་བྱ་བ་ལས། སྐབས་བརྒྱད་པའི་མཐའ་དཔྱོད་བཤད་ཟིན་ཏོ། །
ཤེར་ཕྱིན་མན་ངག་སྙིང་པོའི་དཀའ་བའི་གནད། །ལུང་རིགས་ལམ་ནས་དྲངས་ཏེ་མ་ནོར་
བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་སྲོལ། བརྒྱུད་འཛིན་དང་བཅས་
བསྐལ་བརྒྱར་དར་རྒྱས་ཤོག །

པར་བྱང་སྨོན་ཚིག །
༄༅། །རྣམ་གྲོལ་ཞི་བའི་རྒྱ་མཚོར་རོ་གཅིག་ཏུ། །
གཞོལ་བའི་མཐའ་ཡས་ཆོས་ཚུལ་དལ་འབབ་ཀླུང་། །
ཚིག་གི་གཟེགས་མ་རེས་ཀྱང་དུག་གསུམ་གྱི། །
དྲི་མ་ཡོངས་འཁྲུད་ལེགས་བཤད་བདུད་རྩི་འདི། །
དཔར་དུ་བསྐྲུན་པའི་རྣམ་དཀར་ཕུང་པོའི་མཐུས། །
ཡང་དག་ཆོས་ཀྱི་སྒོ་མོ་སྟོང་ཕྲག་བརྒྱ། །
གདངས་ཏེ་རྒྱུད་ལྔའི་འགྲོ་བ་མ་ལུས་པ། །
ངེས་ལེགས་ནོར་བུའི་མཛོད་ལ་དབང་འབྱོར་ཤོག །
ཅེས་པ་འདི་ཡང་ནང་བསྟན་གྲུབ་མཐའ་རིས་མེད་ཀྱི་གསུང་རབ་དག་དཔར་དུ་བསྐྲུན་དང་བསྐྲུན་འགྱུར་
གང་ལ་སྦྱར་ཆོག་པ་དགེའོ།། །།

གངས་ཅན་ཁྱད་ནོར་དཔེ་ཚོགས། པོད་ཕྲེང་ཞེ་ལྔ་པ།
